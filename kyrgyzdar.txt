www.bizdin.kg

ББК 63. 3 (2 Ки) К 97
Бул китеп «Кыргыз Республикасында гуманитардык билим берүүнү өзгөртүү»
программасынын талаптарына ылайык «Кыргызстан — Сорос» фонду тарабынан
чыгарылууда.
Программанын спонсору белгилүү америкалык финансист жана философ
Жорж Сорос.
Түзгөн Кеңеш ЖУСУПОВ

К 97 «Кыргыздар». Буга чейин «Кыргыздардын» эки тому өзүнчө китеп болуп
1991—1993-жылдары көп нуска менен жарык көргөн. Ал китептерге байыркы
замандан тартып бүгүнкү күнгө чейинки кыргыздардын санжырасы, тарыхы,
маданий мурасы жана каада-салтын баяндаган ар кыл авторлордун кызыктуу
эмгектери топтолгон.
Бул китеп да ошол салтты улантып, кыргыздардын тарыхы, рухий дүйнөсү
жөнүндөгү маалыматтар, изилдөөлөр жана жаңы табылгалар менен толукталды.
ББК 63.3 (2 Ки)
ISBN 5-7499-0033-9
©«Кыргызстан — Сорос» фонду

1

www.bizdin.kg

ОКУРМАНГА
Урматтуу окурман! Колуңуздагы китеп буга чейин жарык көргөн «Кыргыздар»
аттуу эки томдон турган китептин уландысы. Китепке мурунку салтты улап,
байыркы элибиздин санжырасын, тарыхын, мурасын, өнөр менен салтын
баяндаган чыгармаларды топтодук. Жыйнакта жалпы эле кыргыздардын
тарыхына жана адабий мурасына көбүрөөк көңүл бурдук, анткени улутубуздун
көркөм сөз өңөрү кеңири түрдө илимий деңгээлде эзелки көчмөн элдердин жана
байыркы түрк адабиятынын, маданиятынын тамыры менен бирге каралып, толук
изилдене электигин моюнга алып коюш парз.
Кыргыз Илимдер Академиясынын кол жазмалар бөлүмүңдө жана жеке
адамдардын аманат сандыктарында элибиздин оозеки мурасы — ырлардан
баштап эпоско чейинки бай чыгармалары сакталуу турат. Граждандык парс
катары кайталап коёлу — ошол бай мурасты иликтеп, изилдөө жана тандап
чыгаруу демилгеси улам өксөп, жыл өткөн сайын созулуп келет. Жыйналган
мурас бир эле окумуштуунун, же өрөөндүн, же институттун гана менчиги эмес, ал
жалпы калайыктын кут казынасы. Аны далай инсандар, нечен муун жан үрөп
чогултту. Мурас жарык көрсө, азыркы кундун окурманы андан элибиздин
тарыхын,
рухий
маданиятын,
духун,
психологиясын,
философиясын,
маданиятчылыгын, мифологиясын (аңызын) жана идеологиясын табар эле.
Карт тарыхтын саргарган барактарында эзелки кыргыз эли жөнүндө уч миң
жылдан бери кабар келет. Ошончо орошон мезгилде кудурет туу эл башынан не
деген оомал-төкмөл замандарды өткөрбөдү. Не бир чамгарагы күйгөн опат кунду,
нечен кыйсыпыр кыжалатты жана акыйкат сыноолорду кечирбеди! Адамзаттын
тарыхый тажрыйбасынан караганда, бирде кыргыздын мамлекети ыдырап,
хандыгы куласа, айылы чабылса, кара менен ак, жакшылык менен жамандык
шайкеш жүргөндөй, Теңир колдоп, журту кайра тирилип, азамат эрлери чыгып,
колун курап, чачылганы биригип, түндүктөн туусу оболоп, ордосу чогулган
учурлар кездешет. Мына ошол Орхон-Алтайдан Ала-Тоого чейинки ат үстүңдө
өмүрүң өткөргөн жоокер көчмөн эл бир эле жоолашуу менен алек болуп өтпөстөн,
көөнөрбөс маданиятын, өнөрүн, асыл сөзүн, нарктуу салтын тукумдан-тукумга
кут сыяктуу асырап калтырган. Ошо береги элибиздин санжыра-тарыхын, рухий
мурасын XXI кылым алдында
Мезгилдин кара шамалына жулдуруп жиберип куржалак кылсак, абийир
болбос. Ансыз да уч кылымдын ичинде канча мурастар, атуулдар, баатырлар,
таланттар жана эл башчылар тарыхта аты угулбай, мезгилдин дарыясына агып
кетти. Акылы бар намыскөй эр азамат өз элинин кызык, кайталангыс жолун
баамдап, духун эске тутуп, рухун барктап, өткөндүн тажрыйбасынан келечек
жашоосуна сабак жана багыт алыш керек. Бабалар тарыхы деңиздин толкунундай
бизге урунса, анын шап атасынан ойгонобуз, чыйралабыз, намысыбызга келебиз,
учурду эстейбиз, жалгыз баштын кызыкчылыгын унутуп, келечекти баалайбыз,
рухий байлыгыбызды чогултабыз, пенделикте тарыхый баалуулугубузду
билебиз.
«Өткөндү билсең, келечегиңдин жолу ачылат, эскини туурасаң азыркыдан
артта калбайсың»,- деген бабалардын нарктуу сөзү бар. Ушу накылдын учун
уласак, биз «кыргыздар байыркы элбиз жана бай оозеки чыгармаларыбыз бар»
деп корстон болуп жүргөнүбүз менен, тарыхыбызды изилдеп, мурасыбызды
асырап жыйнап, басмадан ырааттуу чыгарып жана илимий деңгээлде изилдей,
рухий дүйнөбүздүн күлазыгындай пайдалана элекпиз.
2

www.bizdin.kg

Кыргыздын чачылган тарыхы жана мурасы ушул үчилтик китепке биринчи
жолу чогултулду жана ушуну менен биротоло жарыяланып бутту деген кесир
сөздөн алыспыз. Буга чейин да кыргыздын санжырасы, тарыхы. жана салты
жөнүндөгү китептер кээде чыгып келген. Дүйнө жазмаларында калган
тарыхыбызды купуя чогулткан, иреттей баштаган улуу муундун саналуу
өкүлдөрү болгон. Байыркы санжыргалуу тарыхыбыз жөнүндө жаңы
изилдөөлөрдү, илимий эмгектерди Ата журттун жаш окумуштуулары кийинки
жылдары гана жаза баштады. Байыртан берки тарыхты, коомдук-тарыхый
өнүгүүбүздү, толук иреттеп, дүйнөлүк илимий деңгээлде, башка эл менен
салыштырып, көчмөндөрдүн тарыхын, цивилизациясын жаңы көз карашта жазуу
али алдыда, келечек муундун милдети деп ойлойбуз. Тарых келечекке, жаш
муунга керек. Неси болсо да кыргыз эли, рухий мурасы жөнүндө дүйнө жана
мекендеш окумуштууларынын эмгеги жыйналып, кыргызча уч китеп болуп алгач
чыгарылды. деп айтканга акыбыз бар.
Окурман, кыскасы, бул китептерден аз да болсо пайдалуу окуя, ой жана идея
алып, бабалардын дарегин билип, мурасын сыйлап, салтын улап, сезим козголуп,
Ата журтка ак кызмат өтөсөк деген гана тилекти каалайбыз.
Жусупов Кеңеш

3

www.bizdin.kg

ЖУСУП МАМАЙ. ТИЛЕКМАТТЫН БАЯНЫ
Бисмилла деп жазамын сөздүн башын, жараткан жардам кылар сөздүн артын,
тыңшаганга жагымдуу угузарсың, кулактын курчун алган сөздүн баркын.
Өзү черик уруусунан, Ысык-Көлдү жердеген Бирназар байдын жетегинде
жетишкен Жылкыайдар Тилекмат Чыныбайдын кыскача тарыхын жазмакмын.
Айрым Жылкыайдардан баштап жазышыма себеп болгон нерсе: 1970-жылы
октябрь айларынын башында Советтик Кыргызстандын Ысык-Көлдөгү
Пржевальский шаарынан берген тыңшагыч кабарчыдан 1 мындай бир кабар
уктум. Уккан кабарда «Жылкыайдарды Бирназар бай тарбиялаган. Андан Тилек.
Тилек бугунун бирден бир өкүлү. Сарбагыш Ормон кандын куну тууралу
сарбагыштын өкүлдөрү бугунун үстүнөн арыз айтып казактын төрөсү Тезек
төрөгө келиптир, аны угуп, бугудан Тилек барып Төрөтай деген кыздын атын
айтып, сарбагыштын өкүлдөрүн кубалап ийген экен. Сарбагыштар өзүнүн
аттарын араң уурдап минип качып кетиптир. Тилек бугунун бирден бир өкүлү» —
деди. Бирок белектен болушу мүмкүн деди.
Менин оюмча Жылкыайдардын тарбия алгандыгын туура айтты. Тилекти
белек болушу мүмкүн деген сөзүнөн улам, Жылкыайдар кандай болуп Бирназар
байдын жетегинде чоң болду, Жылкыайдар черик болуп турса баласы Тилекмат
кандай болуп белек болушу мүмкүн деген суроо туулду.
Ошол тууралу Жылкыайдар, Тилекматтардын келип чыгышы жазуу үчүн
кытай уруусунан санжырачы Төрөкан Акунбек уулу (Атанбек, Туку), черик
уруусунан Мамбет, моңолдор уруусунан Молтой жана агам Балбайдын айтып
берүүсү, жазып калтырган санжырасынан Үмүттүн эки уулунан баштап бир
атадан ашырбай айтып келип, Жылкыайдар, Тилекматтардын чериктигин
аныктамакмын. Менин бул жазганым уруу талашып, наам алыш үчүн эмес, —
чындыкты кубатташ.
Эми өз сөзүмдөн баштайын. Мурун кыргыздардын ичинде Үмүт деген бир
киши болгон экен. Анын Акылжан деген аялы болот. Үмүт бай болгон. Жашы
50дөн ашат, аялы төрөбөйт. Аялы 45 жашында кош бойлуу болуп калат. Курсагы
жетилип, билим ээлеринин айтуусу боюнча 9 ай, 9 күн, 9 саат бүтүп, бала төрөлүш
алдында Үмүт бай: «Мен элүүдөн ашканча өз денемен баланын үнүн укпадым. Мен
талаада турайын, бала түшкөндө кабар кылгыла» деп короодон чыгып, жарда
отурат. Ошол мезгилде кулжа айы (4-ай) деп жазылган. Күн алаканчыктап жаап
ачылып турган экен. Бир жигит барат.
Бай, алганың жоо бөрүсү жортуулчу төрөдү, дейт. Ал дегени эркек бала дегени
экен. Бай ат коюңуз дейт. Үмүт бай не дээрин билбей, көзүнө жер карала болуп
көрүнсө, баланын атын Карала болсун дейт. Бай айтып жатканда башка айылдан
кардык таштап, бир киши келип, Үмүт байга берип кайтат. Сүйүнчү үстүндө
кардык белгисин байкабаган Үмүт бай санаасы тынганда колуна алган нерсени
караса кардык белгиси бар экен. Менин Каралам жерге түшалбай жатса эл кардык
таштаптыр деп, элдин кардыгын, баланын бешик тоюн берет. Баланын аты
Карала Кардык болуп калат.
Бир жылдан кийин аялы жана бойкат болуп, эркек төрөйт. Үмүт бай элдин
көзү, тили тиет деп, баланын атын Чордобай коюп, кыз бала деп, кызча кийинтип
багат. Бул бала Каракыз Чордобай аталат. Андан кийин аялы Акылжан өлүп калат.
Балдары кийинки аялдын колунда чоңоёт. Карала Кардык 8 жаш, Каракыз
1

Радиодон.

4

www.bizdin.kg

Чордобай жетиге чыкканда «Энеси өгөй болуп калды, мен карыдым, балдардын
энчисин бөлүп коёюн» деп
Үмүт бай малын бөлүш үчүн Сары агындын Экичат деген жеринде (теке айы 6айда) тумшуктун учундагы Акташтын түбүнө кийиз салдырып, эки баласы,
катыны төртөө олтурат. Айтуу боюнча отуз жети жалчы-жумушкери бар экен.
Чоң, кичи эркек, ургаачысын айрыбай санап, эки жылгага бөлүп турган кезде,
кыргыздын аргын уруусунан Танабай деген алабука минип, буканын куйругун
куюшканга байлап келип калат (ошол кезде сепсергилеп жаан жаап тургандыгы
үчүн бок кылат деп), ал салам айтып: «Ой, Үмүт бай бул эмнең, жаанда талаага
чыгып, малыңды эки бөлүп атасың?» дейт. Анда Үмүт бай: «Балдарга энчи бөлүп
жатам, мен карыдым» дейт. Танабай: «Үмүт бай бул кылганың болбостур,
балдарың Оң, Сол деп эки бөлүнөт экен» дейт. Танабайдын айтуусу боюнча чоң
баласы Карала Кардык Үмүт байдын сол тизесин басып олтурган экен, Сол аталып
калды. Карала Кардыктан 8 уул, 8 ата сол дейбиз. Каракыз Чордобай Үмүт байдын
оң тизесин басып олтурган экен, анын балдары Оң аталып калды. 8 ата солду
санабасак да кыргыз баласы билет.
Азыраак сөз кошо кетейин. Бул Оң, Сол тууралу азырга чейин айтылган сөзгө
окшош болбоду. Осмоналы молдо жана башкалар бул эки бала эгиз болуп,
энесинин айтуусу боюнча мурун түшкөнү сол бөйрөгүмдө, кийин түшкөнү оң
бөйрөгүмдө эле деген деп айтышып, ошол боюнча Оң, Сол деп бөлүшөт. Имам
Үсөйүн ажы жана башкалар Долон бий Долондун белинде өлгөндө жанындагы эки
баласы эки тарапка бөлүндү, ошону менен Оң, Сол деген сөз келип чыкты дейт.
Ушундай көз караштар көп. Кайынысы акылга сыят, чындыкка ээ, — муну
изилдөөчүлөр байкаса болот. Мен болсом Төрөкан, Молдой, Балбайлардын сөзүн
кубаттап, Танабайдын айтуусун колдойм. Энеси оң бөйрөгү, сол бөйрөгүндөгү
баланы кандай билет? Атасы өлүп жатса, эки баласы кандай эле белден эки
бөлүнүп кетет?
Башында бир атадан айтып, Жылкыайдарга келемин деп айткамын. Каракыз
Чордобайдын үч бала болуп, чоңу кыз — Наал эже, экинчиси эркек — Адигине.
Үчүнчүсү эркек — Тагай. Адигинеден 12 уул. Эң чоң баласы Жоро, эң кичиси
Боочон. Боочондун балдары өмүр бою журт сурады. Мисалы, Алимбек датка,
Курманжан датка. Наал эженин отунчусу Моңол, казанчысы Дор. Отунчу Моңол
менен казанчысы Дордон туулган бала моңолдор уруусу. Тагайдын чоң аялынан
Богорстон, Койлон, Кылжыр. Богорстондон солто уруусу. Кылжырдан Сарбагыш,
Дөөлөс, Бугу, Орозбакты, Тынымсейит. Тагайдын экинчи аялын Казан
шаарындагы мусулмандын каны Тагайга сыйлыкка бөлүп берген, аты Сакадай.
Андан Саяк жалгыз. Үчүнчү аялы жана кан берген аты Чегиртке болуп, мындан
Черик жалгыз. Мен буларды билишимче толук айтпай, Жылкыайдар үчүн кетип
баратам. Чериктен Карача жалгыз. Тагайдын алтын туусу черикте калды. Ошол
туу себеби менен Карача кан аталды. Карачадан эки уул — Молдо, Молдокул деп.
Молдокулдан 12 уул. Молдодон Кудай менде, Кудайберди, Тайчык деп үч уул.
Кудайменденин чоң катынынан Тору, кичи катынынан Байчубак, Акчубак эки
уул. Байчубактан Ашым жалгыз. Ашымдын чоң аялынан бала жок. Кичи аялы
Кубакайдан Күнтуду, Сатыгул, Кумач, Куттукадам — төрт уул. Куттукадамдан
Боогачы жалгыз. Боогачынын чоң аялы Чапылачындан Онтөкөр, Карагул,
Майлыбаш — үч уул. Кичи аялы Ырысбийкеден Элмурат, Дилмурат деген эки уул.
Дилмурат менен Ырысбийкеден калмактар Анжиянды, Нарын, Атбашыларды
чапканда колго түшүп, дайынсыз жоголду. Элмураттан Нарыке, Кейке, Борсок,
Сары Көбөн — төрт уул. Боорсоктон Сары деген бир киши бий болгон. Сары
бийдин тушунда, кай жерде болбосун атка ээ болгон киши өлсө, Тагайдын сөөгү
Анжыянда болгондуктан ошол жерге алып барып коёт экен. Ошондой мезгилде
бугу Бирназар бай Анжиянга барып, Сары бий менен таанышып, Сары бийдин
5

www.bizdin.kg

жалгыз кызы Турнага куда болот. Сары бий токол алат. Андан бир эркек туулат.
Сары бийдин чоң аялы Обуген күндөштүк кылып, бала бир жарым жашка
чыкканча ат койдурбайт. Ирегенин капшытынан жогору өткөрбөйт. Бирназар бай
келин алганы Сары бийдин үйүнө барат. Бирназар бай ала турган келин Сары
бийдин кызы Турнаны эл Актамак деп аташкан. Турна дегенче Актамак десек
бардыгы билет. Той бүтүп, кызды аткарышка келгенде кыздын энеси Обуген:
«Топчу жеткирип келсин, кыз жеткирген кыздын жанында бир, эки жыл тура
турган эп. Мен барып туруп калсам, бийдин жашы бир топко барып калды. Келди,
кетти, алгы, берги бар жана өзүнө ким карайт» дейт. Муну уккан Топчу Актамакка
барат: «Айланайын эжемдин сырын билесиң. Тиги бешиктеги чунактын алы эмне
болот. Эмгиче ат коюлбады. Улагадан өөдө болбоду дейт». (Актамак) кайгырбай
камыңды кыла бер дейт. Кызды аткарарда Актамак кичи энесине «бала өңөрчү
бөкчөң кана, байлабайсыңарбы» дейт. Обуген аны эмне кыласың дейт. Мен силер
менен жакында көрүшөмбү, жокпу, ким билет. Мен жат элде кантип жалгыз
жүрөм. Жылкыайдарды алайын, Жылкыайдарды алып чыгып өңөрткүлө дейт.
Актамактын айтуусу менен аты Жылкыайдар болот. Баланы Топчуга (токолдун
аты) өңөртөт. Кыз узайт. Бир канча күн жүрүп, Ысык-Көл жакка ашканда
Кудургунун суусуна көз байланып бараткан ымыртка келет. Жол басып суусаган
ат башын сууга салса, Топчунун колунан тизгин менен кошо Жылкыайдар бешиги
менен сууга түшөт. Корумга кирип кетип жоголот. Суудан чыгып эле талаада
жатып калат. Куураган Топчу таң аткыча ыйлап, какшап чыгат. Бирназар бай таң
атаары менен элди ойготуп, «баланын сөөгүн таап көмсөк болот эле,
Сары бий укса көөнүнө алат» деп, өзү элден мурун суу бойлоп басат. Келе
жатса суунун үстүндө бир чатырдай ак нерсе көрүнөт. Бул эмне? Ак куу болсо бул
корумга конбойт эле деп жакындап келет. Караса бешиктин үстүнө жайылган ак
көбүк экен. Корумдун арасында бир аз токтоо аккан көлмөдө, бир колу суурулуп
кеткен бала көбүктү чапкылап ойноп жатыптыр. Бай өз колу менен бешикти
алып, бул соо бала болбойт деп, ошондон баштап көз кырын салат. Ал чакта келин
төрөгөнчө төркүлөбөйт экен. Топчу бир жарым жыл турат. Жылкыайдар үчкө
чыгат. Актамактын энеси Обуген киши жумшап, Топчу келсин, мен кыйналып
кеттим дейт. Ал Бирназар байдыкына келип абалды айтат. Бирназар бай, «баргын,
Турна эң болбосо үч жылга толсо, барып куда-кудагый менен учурашып келер»
дейт. Сары бийден келген жигит (кабарчы жигит) карап олтурса Бирназар
байдын чыгданы кош оозу менен жибектен түрүн көркөм чыгарып чырмалган
экен. Мына бул чыгданды пери кылды бекен, пенде мындай кылышы кыйын деп
көтөрмөлөп айтат. Бийдин аялы «Кудам көзүңө жакшы көрүнсө алыңыз. Муну
пери эмес, биз эле кылганбыз» дейт. Эмне бересиң дейт, жигит, алам дегениңизди
берейин, алым келгидей болсо дейт.
Топчу жана сарсанаа болот. Эми бул Жылкыайдар тентек болду. Куда аны өз
эркине жөн койду. Барганда эжем эмне кылар экен деп. Бул абалды Турнага айтат.
Турна унчукпайт. Токол айласы кетип, атын токуп жатканда, анын баланы
өңөргөнү байланган бөкчөнү көрүп, Актамак эже «Жылкыайдарды таштап кет,
мен эрмек кылайын, жалгыз калбайын» дейт. Токол сүйүнөт. Баланы Актамак
жетелеп алат. Байдын аялы чыгданды алып жигитке берет. Булар кеткен соң
Сары бийдин аялы баласын бир чыгданга сатып кетиптир дейт. Муну угуп
Бирназар бай айткандардын адебин берет. Жылкыайдар бешке чыккан жылы
шум кабар келет. Ош, Анжиянга кесел тарап, кары-картаң, жаш балдар көп чыгым
болду, Сары бий чоң аялы менен өлдү деп. Бул боз кыроо кези экен. Жай барабыз
деп жүрсө кыш Актамак өлөт. Бирназар байдын Аттамакты алган баласы да өлөт.
Жылкыайдар он үчкө чыккан жылы күз боз кыроо мезгилде Жылкыайдар
жылкыга кетет. Бирназар бай атын минип барса, күңгөй бети карарган бир
дөбөчөнүн кара жагында Жылкыайдардын аты оттоп жатат. Бай дөбөнүн башына
6

www.bizdin.kg

чыкса Жылкыайдар чалкасынан жатып уктап калыптыр. Эки колун эки жакка
керип жана кучактаган шекилинде, эки ирет жазып, колун бириктирип,
үчүнчүсүндө эки колу жетишкенде оодарылып жатып ойгонуп кетет да, көзүн
ачып атасын көрүп салам айтат. Бирназар бай саламын алик алып, балам түш
көрдүңбү? — деп сурайт. Баласы түш көрдүм дейт. Бирназар бай: «Жылкы эртең
оторго көчпөсүн, бүрсүгүнү көчсүн, беш жыл, үч жылдын ортосунда туубай
калган, ыраңы сүттөй боз, болбогондо аксаргылдан тандап семизинен эки бээ
кармап тезирээк айылга алып бар» деп, бай бастырып кетет. Айткандай окшош
боз бээден экини алып Жылкыайдар жетип барды. Бай айылды чакырып бата
тилеп эки бээни сойдуруп ач, ичеги ашырбай бышыртып, эшикке кийиз
салдырып, элге эт тартат, эл жеп болгон соң, олтура тургула деп бир тай, тоолук
чапанды карысына салып, түш жоруйсуңар, ким жоруйт? — деп сурайт. Арасынан
бир кишини көрсөтүштү. Бирназар бай көрсөткөн кишиге чапанды берип, түш
акыңы бердим, «түштү өзүм жоруймун, унчукпагыла» дейт. Эл өзү түш көрүптүр
деп калышты. Бирназар бай Жылкыайдарды чакырып: «бул жерге олтуруп көргөн
түшүңдү айт, жалган нерсени кошпо, түштүн башы тоодой, мойну кылдай, ооп
кетет» деди. Бирназар бай элге карап «мен Жылкыайдардын уктап жатып кылган
аракетин көрдүм, бирок түшүн укпадым, барыбыз тең угалы» деди. Жылкыайдар:
«Көлдүн боюна чынар чыгыптыр, башындагы жалбырагы бүт көлдүн төрт
тарабын тең басыптыр, жоондугун өлчөп көрөйүн деп биринчи кучактасам колум
араң илинди. Экинчи кучактасам тең жарымына жетти. Үчүнчүсүндө колум жетти.
Ойгонуп кетип сизди көрдүм» деди. Уккан эл: «бий өзү жорубаса ким жоруйт,
кыйын түш экен» деп айтышты. Бирназар бай: «Балам көлдүн боюндагы чынар
көлдүн өзү. Жалбырагы көлгө караштуу эл. Сен өзүң көл элинин бир бөлүгүн
бийлейт экенсиң. Экинчи колуң жарым жетиптир, көлдүн элин балаң тең
бийлешет экен. Үчүнчүсүндө колуң оролуптур, балаңдын баласы ак калпак
кыргызды бийлейт экен» деди.
Жылкыайдар 17ге чыккан жылы 1-айда Бирназар бай өлүптүр: сөөгүн
Анжиянга алып жөнөптүр. Жети киши Аксай менен айланып, Аксайдын сол
түштүк башындагы Көкаргын деген жерге келгенде, түн кириптир. Ким калат?
Сөөктү ит, кушка жедирбей ким сактайт? Калгандары бир айылга барып жатып
кетели дейт, Жылкыайдар мен сактайын дейт. Туз актады дешип айылга кетишет.
Эл жатары менен борошолоп кар жаайт. Баякы айылга баргандар, бүгүн
Жылкыайдар тоңуп өлдү. Өлүгүн кантебиз дешип, өлдүгө чыгарат. Жакындап
келсе Жылкыайдар чалкасынан жатып уктап калыптыр. Көкүрөгүнүн ылдыйын
жапкан көкүрөгүнөн көк буу ыгып турат. Бирназар бай түш жоруганда
уккандардан бирөө бар экен. Ал: «Балдар бул соо киши эмес экен. Бүгүндөн
баштап Жылкыайдардын башкаруусунда бололу» дейт. Ошондон тартып
Жылкыайдар бир бөлүк элди бийлей баштайт. Жылкыайдардан Тилекмат жалгыз
болуп, Боронбай менен масилеттеш болуп өттү. Казакка барды. Солто Түлөке
канга барды. Бугу жок жерде Сарбагыш Шамен менен сүйлөшүп, Ормондун кунун
бүтүрүп сарыбагыш, бугу эл арасы ачылды. Тилекматтан 17 уул. Улуусу Чыныбай,
Теркебай, эң кенчиси Алышбай. Солтонкул байдын кызы Наалкандын күйөөсү,
кийин болуш болду.
1847-жылы Ормонкандын чоң аялы Кара катындын иниси Алыбек саяк
ичинде ырысменде элине батпай, 30 үйлүү киши менен Ормонго көчүп келди.
Ысык-Көлдө Нышабай, Токой уулу Балбай, Боронбайдын чоң баласы Кылыч
менен тамыр тааныш дос болуп жүрдү. Күндөрдүн биринде өз каадасы боюнча
Ормон кан эртең менен айылдын четинде дөбөдө олтурса Алыбек жанына келип
олтурду. Ормон «бир баладан кумалакты алдырып кел, эл турганча, жылкы
байлаганча ойнойлу» деди. Алыбек бир бала жумшап, кумалакты (тогуз
коргоолду) алдырып келди. Ойноп отурса Ормондун букасы менен Алыбектин
7

www.bizdin.kg

букасы сүзүшүп калды. Бир мезгилде Ормондун букасын Алыбектин букасы
качырып чыкты. Ормон «ботом Алыбек сенин букаң менин букамды качырды ээ»
деди. Алыбек унчукпады. Ормон кан улам-улам беш жолу катар айтты. Алыбек ага
тырчып, сен өзүң эле Ормонсуң, букаң да Ормон беле деди. Ормон же ойнобойм
дебей, же көчпөй, илең-салаң болуп калды. Алыбек кетип калабай турса,
Алыбектин эжеси Кара катын басып келет, (Ормондун үч катыны болуп, ар күнү
мөөнөт менен үйлөрүндө болот экен) «ээ каным нашталабайсызбы? Күн көп убак
болду» дейт. Ормон ордунан туруп басты. Эжеси Алыбекти жүрү деди. Үйгө
жеткенде Кара катын эшик ачты. Ормон кир деди. Алыбек үйгө кирди. Олтуруп
болгон соң кымыз алып келинди. Ормон ээрдин малбай туруп алдына койду.
Алыбек жутуп жиберди. Ормон үйүндө болгондо ар күнү эт жейт экен. Эртең
менен казанда эт бышып калган кези экен. Казанчы этти чыгарып, колго суу
берип, этти алдыга койду эле, Ормон кол салбай туруп алды дейт. Кара катын бир
иш болгонун билип, эмне болдуңар дейт.
Алыбек «Талкактан тарынышып калдыкпы?» — деп күлдү. Ормон сумсайып
унчукпады. Кара катын «Ээ каным, сени менен эл дегеле талкакташалбайт.
Жаздыктап жаткан мен турсам, кайниң талкакташбай ким талкакташат» деди эле.
Ормон «ченеп далпылда» деди. Муну уккан Алыбек тура жөнөдү: «Эт жесем кысыр
калган бээм деле бар» деп чыгып кетти. Ал үйүнө барып, аялы Бекейге баягы үч
жылдан бери туубай калган аксаргыл бээни алып келчи деди. Бекей малайын
жумшады. Малай кеткенде Бекей «мен бээ келгенче эжем менен жездемди
чакырып келейин» деди эле, Алыбек: «жездеңдин жылкысы желесинде турат,
чакырба» — деди. Эмне болду деп Бекей чочуп кетти.
Алыбек болгон ишти Бекейге айтты. Эми жакшы болду, жездемдин алдына
түшөлү деди. Алыбек: «Катын деген казанаякты билет, эркектин иши менен чатагы болбойт. Жездең келип бата кылса
жебеймин, итке салып берем деди». Бекей унчукпай тим болду. Бул сөздү угуп
турган бир жасакерчи калтырбай Ормонго жеткирди. Ормон унчукпады,
күлүмсүрөп койду. Алыбек алдыртан киши жиберип, бугу ичинен Балбай, Ныша,
Кылычтар менен сүйлөшүп, мен барсам батырасыңарбы дейт. Алар келсең тосуп
алабыз дейт. Эл ылдый күздүккө көчөрдө Алыбек Ысык-Көлдү карай көчөт.
Ормон бир кишини тээтиги кул айтып жүрүп, менин кара келтемди, дары жеп,
түбү чирип кеңип кетти, алып кел деди дейт. Ал киши барып, Алыбекке Ормондун
айткан кебин айтат. Ормон кандын үч аялы бар, бири Алыбектин эжеси Кара
катын, экинчиси черик кызы, Куубул Үмөталы, Чаргындын энеси. Үчүнчү аялы
казак, Уулбала деген, — Сээлкан, Жаңылкандын энеси. Уулбаланы качырып
алганда, Алыбек алып келген. Алыбек Ормондун кишисине «Мен кара келтени
берейин. Ормонуң «төмөн жагы кеңип кетти» деп Уулбаланы мага берет бекен?»
дейт. Ал киши төкпөй-чачпай айтып барат. Ормон «ал чуу куйрук кул
калжырабасын, мен бугунун чоңдоруна кат жазып, киши жиберип көчүртүп алам»
дейт. Ормон Боронбай баш болгон бугунун мыктыларына киши жиберет. Алар
ана-мына деп көчүрүп бербейт. Ормон бир жерден чатак тапмак болсо кучалакей
деп ат коюп, бир канча койду айдатып барып киши коно элек кыштоосуна
таштайт экен. Ал койду киши жиберип каратып жүрүп, саны кемисе ошондон
чатак таап, док таштамай адаты бар экен. Ал бардык элге белгилүү экен.
Ормондун күчала кою келиптир деп Балбай угуп, 30 дан ашуун киши ээрчитип
барып койдун көбүн союп жеп кетиптир. Ормон угуп, бир канча киши менен
Боронбайдын айылына, кызы Куланга учурашканча барып док таштаптыр.
Боронбай ак сөөктүк кылып тартуу тартмак болуп, Балбай жаштык кылыптыр
деп жай айтат экен. Айыпка алган малдарын Субандын уулу Адыл жолдош-жоросу
менен алып жөнөйт. Ормон айылда калат. Адыл жөн кетпей мал багып жүргөн
бугудан алты үйлүү кишини чаап кетет. Бул кабар элге жетет. Бугу дүркүрөп:
8

www.bizdin.kg

«айып десе айып, кыйып десе кыйып деп оозунан чыкканды берип турсак, бул
эмне кылганы, Адыл айыл чапмак беле, бул Ормондун иши, бул чалбаш кулду
кандай кылсак» дешип кеңеш кылат. Боронбай: үйгө келсе ит кабат кылбагыла,
Балбай аттанып айылдан чыксын, чалбаштын эби табылат дейт. Айылдан узап
кеткенде Боронбайга билгизбеди. Балбай баштап артынан жөнөйт. Келаткан элди
көрүп, ылдамдата бастырып кетели, бугунун пейли жаман деп жолдошторуна
айтса, Ормон «катын бугу бизге тиеби, тийбейби» дейт. Ашууга жакындап
барганда Чалбаш бураны кармагыла деген чуркурак чыгат. Сарыбагыш башы
ооган жакка качат. Ормоңдун аты бир аңдан аттап өткөндө төөнүн чуудасынан
алты кат эшип-сызып, таккан жапжаңы олоңу ортосунан чарт үзүлүп кетет.
Шыпырылган ээрди минип, аңга түшүп калат. Аңгыча бир бала аттан түшө калып
Ормонду жөлөп, ээрди алып аңдан чыгарат. Балам эптеп мени атка мингиз, сени
Үмөталы, Чаргындан кем көрбөйүн дейт. Балага ат карматпайт. Аңгыча кууган
бугулар келип калат. Алдында сүйөөсү Боронбайдын уулу Өмүрзак келет.
Артынан Нышанын уулу Мырза найза менен тап берет. Өмүрзак тура калат.
Мырза туруп калат. Бугулар муну Кылычка айталы, эмне дейт экен дешет Балбай
өлтүрөлү дейт дешип, Боронбайдын чоң уулу Кылычка айтат. Кылыч өлтүрүүгө
кошулат. Балбайга келе жатып, Кылыч менен Өмүрзак экөө тең дароо макул
болот. Ныша элди четтей басып, барлык билгини сага калтырдык баатыр дейт.
Муну уккан Балбай, «жөө чалды эмне карап олтурасыңар» деп көйнөкчөн
олтурган Ормонду кабыргага найза менен сайып жиберет.«Ык» дегенде оозунан
кан кетет. Атка артып, эптеп алпарып, кызы Куландын үйүнө түшүрүп коёт. Кулан
төргө төшөк салып жаткызып, жаранын оозуна оозун коюп, канды соруп түкүрөт.
Ормон: балам, карачы жакын жерде киши-кара барбы дейт. Кулан карап, кишилер
чоң үй жакта жүрөт, бул жакта жок дейт. «Балам сен канды соруп, оозуңду
булгаба. Мен жылдыз такта болгондо өлөм, менин сөөгүмдү катып коё албайт.
Боронбайдын кара лөгүнө жүктөтүп, кара жамбысын ком жыгачка илип, сенин
башыңды ачып, сарыбагыш Уйлубай Калыгулду алып келип, менин сөөгүмдү
тапшырат. Сенин беш балаң бар экен, тирүү жетим кылбай кайтып келип ал.
Алтын бешик Боталы менен тууган ичинде дос элем. Боталыга айт. Алыбек кулду
кармап келип мага курмандык кылсын. Төрөкелдиге айт. Алыбекти алып
келгенден кийин катын бугуну эки кол кылып чапсын, үч кол кылбасын, өзү
адисеге учурайт. «Эки эп, үчтүн бири артык кеп» деген макал бар» дейт. Ошол
түнү жылдыз чыга Ормон өлөт. Бугулар кеңешип, Уйлубай Калыгулду чакырып,
Ормондун сөөгүн тапшырат. Куландын башын ачалы. Атаңдын сөөгү менен бар
дейли. Кара лөккө жүктөп, Шамшуур кара жамбыны ком жыгачка илели. Кара
дейилданы жабалы дейт. Бир баланы «Уйлубай Карагулду чакырып кел, Ормон
өлдү деп айтпа, чакыртты де». Бала «мен тааныбаймын» дейт. «Палан жерди
билесиңби?» деп сурайт. Билем, жакын дейт. Ошол жерди билсең эки үйлүү киши
бар, ак сары башыл үй сайдын ташындай жатат. Бир чоң эк үй бар, үйдүн
капшытында байлануу тору ат бар, бутуна чидер салынган. Ошол Калыгулдун үйү
деп билгендер айтып берет. Бала барса айдын жарыгында 300дөн артык үй жатат,
бир чоң ак үй турат. Мамыга бутуна чидер салып байланган тору ат бар, бала
аттын жанына барганда ат окуранды эле үйдөн: «Сен ким?» деген үн чыкты. Бала
шашып: «мен» деди. «Атыңды атка жолотпой ары коё кел» деди. Башында чырагы
бар экен. Жарытса майы тоңуп калган экен, күйбөдү. Отту тамыз деди. Бала
отундан отко салып күйгүзгөн экен. Кимсиң, кайдан келдиң дейт. Боронбайдын
айылынан келдим. Сизди чакырып кел деди. «Ким?» «Аксакалдар». «Ормон
тирүүбү, өлдүбү?» «Тирүү эле» дейт. Чыныңды айт, катын бугу канды өлтүрүп,
айласын таппай чакырткандыр. «Жок тирүү, бар» деп бала карганат. Катыны өйдө
болуп бастырма айранын ачып Калыгулга куят. Балага куюп жатса Калыгул:
«Болду, катын бугу менин айранымды иче албайт» деп бердирбейт. Суусаган бала
9

www.bizdin.kg

ээрдин тамшанып жаланат. Муну уккан эл мындай бир кеп табат: «Сарыбагыштай
эбин таап, айран аяба. Бугудай тамшанып, бербеген ашка ээрдиңди жалаба» деп.
Калыгул аттанып, күн көтөрүлгөндө барса, тополоң болуп жатканда бошонгон
чылбыр, тизгинин сүйрөгөн аттар жүрөт. Аны көрүп Ормон өлүптүр деп билет.
Калыгулдун алдынан тоскону киши басат. Калыгул айттырбай ыйлап өкүрөт.
Өкүргөндө жөн өкүрбөй мындай дейт:
«Мегилжинге чалдырып, каман Ормон не болдуң?
Учу аякты чыгарып турса аян Ормон не болдуң?»
Калыгулду басышып, болгон ишти айтышат. Калыгул: «Ормон каранын каны,
катын бугу көмө албайсың, эркек сарыбагыш өзүбүз коёбуз» дейт.
Ормондун сөөгүн жүктөп, Боронбайдын кара лөгүнө кара дейилданы жаап,
кара жамбыны коомдун жыгачына илип, Куландын атын токуп, өзүнө билдирбей
башын ачып, жазган катты кийиндирген катындар белдемчинин жан калтасына
салып коёт. Кара лөктү буйласынан тартканда аркасынан жөлөй берген дейт.
Ормон ошондой чоң киши имиш.
Буйланы алып Куланга бергенде, буйла кармаган кишини: «Колго чаап
өлтүрүштү билесиң. Жеткиришти билбейсиңби? Жетеле» дейт экен. Бир баланы
жетелетип кошуп берет. Калыгул, Кулан, бала — үч киши эртеси шашкеде айылга
келет. Калыгул алдына киши жиберип, Ормондун сөөгүн Үмөталы, Чаргындын
энеси Кубулдун үйүнө түшүрөт. Төрөкелди төмөнкү Бишпекти салдырып жок
экен.
Үмөталы Атбашы, чериктерге таякелерине кеткен экен, аларга киши жиберет.
Калыгул ошол күнү аттанып кетет, үйүнө келип, эки күн туруп Боронбайга барат.
Саламдашкандан кийин, «Боке, сага келдим, сөөгүм сарыбагыш болгон менен,
этим бугу болупмун. Сарыбагыш жөн жатпайт. Менин малымдын арбыны
жылаңач уй. Мага көлдүн жээгинен жер бериңиз, мен көл боюна барайын» дейт.
Качан көчөсүң дейт Боронбай. Калыгул «Беш күндөн кийин көчөм, көчүңдү
жөнөткөндө келип кетерсиң» дейт. Албетте, келем дейт. Калыгул Боронбайга
барыштан мурун, барлык малын жыйнап өзүнө караштуу 17 үйлүү кишини
камындырып коюп келген экен. Ошол түнү көчүп, бел ашып Сарыбагышка кетет.
Сарыгыштын айылына айылын кошуп, эки бээ жетелетип, бата кыла элек
Сарыбагышка жана башкалардан жыйнап, жүздөй киши менен Ормондун
айылына барат. Өкүрүп түшөт. Анда Куландын агасы Чаргындын кызы Айсалкын
деген болуп, аны эл ырчы кыз дейт экен. Ал мындай деп кошот:
Кан атамдын балдары,
Калганда калың сарбагыш.
Калы акем келет баргыла
Калыкемди салгыла.
Кан атамдын ордуна,
Кан көтөрүп алгыла.
Акылы тунук көл дайра,
Кеңешине кангыла.
Төрө акем мында келгиче.
Арап кыйбай тургула, деп.

Бул кошокту Куландын айтуусу менен кошкон экен. Куландын максаты:
кыркына үлгүрүп, Төрөкелди келип, Боталы келсе Ормондун керезин аларга
айтмакчы экен дейт. Ормондун кыркына Төрөкелди келет. Төрөкелди келгенде
Кулан мындай деп кошот:
Аксурдун жалын тараба,

10

www.bizdin.kg

Айланайын Төрө аке.
Акжамбы көөнүн караба
Көкжалдын жалын тараба,
Көк жолборсуң Төрө аке.
Көк жамбы көөнүн караба,
Кылмышкер Бугу аянбайт,
Кыз тартуулап баралбайт.
Кызылын кыздын карасаң,
Канды кызга сатты деп,
Калган эл сени табалайт.
Чыгымдан бугу аянбайт.
Чыгымга чыдап баралбайт.
Чын дүйнө көзүн карасаң.
Куу чычыркай сарыбагыш,
Канды пулга сатты деп.
Чымчышкан душман дабалайт,
Баары сизди пааналайт, - дейт.
Эми калган сарыбагыш,

Куландын кошогун уккан Төрөкелди чөк түшүп, санын мыкчып: «айланайын
кулунум, малдын көөнүн карап, кантип жанга жан албай, Боронбай, Балбай, Ныша,
Мырзанын башын албай кантип турайын. Мал, пул алганча күңдүн ыштанын
башыма чалам» дейт. Аны уккан Кулан — Төрөкелди, Үмөталы, Боталаны талаага
чакырып, Ормон кандын керезин айтат. Анда Боталы: «Мен кандай болбосун
Алыбекти кармап келейин» деп убада кылат. Калыгул менен Шаменди чакырып
кеңеш кылат. Анда Шамен айтат: Боталы Алыбекти алып келгиче биз бугу
Солтонкул байдан элчи келиптир, аларга үч түрлүү шарт коюп, кеңешкиле деп
өзүбүз жакалап туралы дейт. Кандай шарт деп Төрөкелди сураса Шамен:
1) Боронбай, Балбай, Ныша, Тилекмат төртөөнү кармап бер.
2) Сулуудан сулуу тандап, жүз кыз бер, эки жыл катын кылып, болгудайын
катын кылып, отун болгонун өзүңүзгө жандырып беребиз дейбиз.
3) Ысык-Көлдү бизге бошотуп бер дейбиз.
Тилекмат, Черик ага катыша албайт. Тилекматка катышып калса, Какшаалда
Алыбектен коркот. Ысык-Көлдөн көчө албайт. Анан бизге беттешүүгө турат. Биз
акыл менен иш кылсак болот. Качан бугуга чабуулга тиерде Кулан Боронбайдын
айылында атасынын кунун алабыз деп сарыбагыш баласын чабат дедирбей
Боронбайдын айылына тийбесек. Мында эки иш бар — бири Алыбектин уулунун
уулуна Ормон кан өз колу менен ырчы кыз Айсалкынды берди. Бугуну себеп
кылып Тилекматтын айылына тийсек, черик Алыбек менен жаман болобуз дейт.
Олтургандар угуп турат. Шамендин айтканы дурус деп Төрөкелди кубаттайт.
Кулан аттанмакчы болот. Баякы төө жетелеп келген баланы сарыбагыштар
өлтүрөбүз дейт. Кулан кандын куну кул менен бүтөбү деп өлтүртпөйт. Кулан
келатат деп угуп, бугулар уй кескилеп, садага чаап тосуп алышат.
Эми бугуларга келсек: Ормонду бугу өлтүргөндө Тилекмат жок эле. Анда
Анжиянга кеткен экен. Келатып жолдо Боронбайдыкына түшөт. Болгон ишти
Боронбай кеп салат. Анда Тилекмат: «Кандын сөөгүн алып кеткен Калыгул
келдиби» дейт. Келип «сарыбагыштын пейли жаман, мен көл боюна көчөйүн, жер
бер» дейт, каалаган жериңе кон дедим дейт. Тилекмат «бугу катын десе
арданасың, жүрүмү бар катыналык акылың жок. Калыгул бугу көчүрбөйт деп сени
алдап элине кетиптир. Калыгулду кармап сурасаңар, Шамендин тили байланат
эле. Анткени Шамендин атасы Куттуксейит менен Калыгул жатындаш тууган
эмеспи? Эми Солтонкул байдын элчиси келгенде угарсыз, тирүү кишинин оюна
11

www.bizdin.kg

келбегенди угаарсыз дейт». Аңгыча Солтонкул байдын күйөөсү, Тилекматтын
кичи уулу Алымбай келет. Кайдан дешти. Кайнатам бай элчиге барып кел
дегенинен барайын деп барсам, Чыныбай акем киши жибериптир барбасын деп.
Мен барбай калдым. Баргандар кайтып келди. Сарыбагыш байдын чебин
бузбайлы, биздин чепти бай баш болуп, бугу бузбасын деп үч түрлүү шарт
коюптур. 1) Боронбай, Балбай, Тилекмат, Ныша төртөөнү кармап бергиле, жангажан алсак болду; 2) Сулуудан сулуу тандап жүз кыз бергиле, тону дейилда,
мингени топ бузган жорго болсун. Кыздарды эки жыл сынап катындап, катын
болгондорун катын кылабыз. Отун болгудайын тонун сыйрып алып жөө
жиберебиз. 3) Ысык-Көлдү бошотуп бергиле, кайда кетсеңер кеткиле дептир.
Боронбай: «Ээ Тилек, бул кандай кеп» деди эле, Тилекмат: Эң эле сонун кеп.
Боронбай, Балбай, Ныша силердин башыңарды алмайынча токтобойбуз дегени.
Мени алпарып берсеңер да албайт, сен да кармай албайсың. Казак Качыке
чолокко он бугу алыңар келбей, Алыбек келип намысыңарды алып берди. Мага
сен эмес сарыбагыштар да тийбейт. Алыбек менен Ормон сөөк дейт. Ошентип, жүр
балам деп Алымбайды ээрчитип Тилекмат аттанып кеткен
дейт. Аттанып жатып: «Жүз кыз деген сулуу кыздарын эл береби. Жүз кыз деп
элге асылсаң, сарбагыш айткан үчөөңдү элиң кармап берет. Калыгулду
качырбасаң, мен кошулсам, Мырзаны берип доодон кутулат элең» дептир да
кетиптир.
Убада боюнча Боталы Алыбектин артынан түшөт. Алыбек көрүп, күздөөгө
барат. Боталы эки жолдошу менен үстүңкү тоодон карап олтурат. Ырысменденин
эли Алыбектин алдына өтүп конбойт экен. Бир малчы батыш тараптагы
карагайлуу жылгада бир бугу оттоп турат, мен бирди көрдүм. Андан башкасын
көрбөдүм дейт. Алыбек түшүргөн эмерекке көчүгүн коюп олтурган экен.
Мылтыгын алып атын карай басып баратып, кайтып келип бүктөлүү жаткан
туурдукту буту менен тээп жазып, аялы Букейди чакырып, келе мага кемзел,
ыштан, байпак алып берчи дейт. Ээ ботом, сен жасанып алып айылга барасыңбы?
— дейт. Алыбек «кечээ жөө чал (Ормон) өлгөндө, байпага өрө кийиз экен деп кеп
кылышты эле. Келе кийимдеримди алып бер дейт. (Жөө чал — Ормон) Аялы
Букей кейип-кепчип атып: «Үй тиге албай атсам, кийикке баратып кийим деп
кычайт» деп ак шайыдан кемзел, шым, тунук жасап, кончунун карыш жерин кара
макмал менен кыйган ак байпак алып берет экен.
Алыбек кийип алып, чоң кер атын минип акмалап барса бир соечор бугу оттоп
атат, аңдып барып кара келте менен атып алат. Алыбек атын бир жыгачка байлап,
мылтыкты тигиндей бир жерге коюп, өзү бугуну сое баштайт. Боталы
жолдошторун чакырып алып: бириң айла кылып атка жет, бириң мылтыкка жет.
Мылтыкты албасак мерген кул баарыбызды атып таштайт. Атка жетпесек, кер ат
күлүк, качып кетет. Мен Алыбекке барайын. Экөөңөр илгери кийин болбой,
бириңди бириң байкап тең аракет кылгыла> деп тапшырып, өзү Алыбекке карай
аңдып басат. Алыбектин жүрөгү туябы, же адатыбы бат-бат башын көтөрүп, ар
тарабын карайт. Аңдыгандар эки көзү Алыбекте, көңүлдөрү ат, мылтыкта болуп,
акыры мылтык менен атка жетет. Алыбек бир атка, бир мылтыкка карап обдулуп
атканда «Алыбек, мен ким?» — деп Боталы туурасынан чыгат. Алыбек шалдайып
туруп калат. Эки колун байлап, кер атка эмес, бөлөк атка миндирип, сарпоочтоп
таңып алып жүрүп кетет. Бугунун бели сынды, сынбаса да сыздады. Кер ат
алдында, кара келте жонунда болсо буга киши беттей алабы? — дейт Боталы.
Жолдо баратканда Алыбек Боталыга какшап барат: «Мени сарыбагыш өлтүрөт,
алды менен Төрөкелдиге бир учураштыр» дейт.
Боталы алып барып, бутуна кишен салып, оозун таңып коюп, Төрөкелдиге
барат: «Төкө, кандын осуятын мага тапшырганын орундап, Алыбекти, кара келте,
кер ат менен үчөөнү алып келдим. Алыбек сиз менен көрүштүр деп кан какшайт.
12

www.bizdin.kg

Көрүшөсүзбү, же жокпу, өзүңүз билиңиз дейт. Төрөкелди далайга чейин ойлонуп
олтуруп: көрүшпөйүн, мен көрүшсөм анда Алыбек өлбөй калат. Ормон кандын
казак аялы Ормондун сөөгүн Кубулдун үйүнөн чыгарды. Үмөталы, Чаргын кандай
бала менин балдарым менен сайышкан деп жүрөт деп уктум. Алыбекти Уулбалага
тапшырып бер, анын да дарты чыксын дейт Төрөкелди. Боталы эртең менен
Алыбекти Уулбалага тапшырат. Уулбала сарыбагыш менин көңүл киримди
кетирдиңер деп элге жар салып, эркек-аял калбай келсин дейт. Эки жүздөн ашуун
киши келет. Уулбала үч топ кызыл, жашыл, кара макмалды алып чыгып үйдүн
жанына коет да, элди көчө кылып коюп, Алыбекти мойнунан байлап, атка чиркеп
элди аралата таскактатып шыйракка чаап айдайт. Алыбектин сарыбагышка
берген бир кызы бар экен. Буркурап, какшап бир аяк суусун берип, көрүшүп
алайын десе уккан киши болбоду. Өйдө эки барып, ылдый эки келип, кайра өйдө
тартканда Алыбек күйүгүп жыгылат экен. Уулбала макмалдан аршындап
(кулачтап), ким Алыбектин этинен канча кесип келсе, ошончо аршын макмал алат
деп жар салат. Айтууда эркек кишиден эки киши кесип келип, макмал алган имиш.
Калгандарын аялдардан алды үч сыйралап алып, айрым катындарга жетпей
калган экен. Алыбектин ыйлап жүргөн кызы бир кесип келип, Уулбалага берип,
байкуш кунуң чыктыбы деп айтып, өзүнө бычак салып өлүп калган экен.
Алыбектин сөөгүн эжеси Кара катын сурап алып, кепиндеп көмдүргөн дейт.
Сарыбагыш Алыбекке көргө баткыдай жер бербей койгон дейт. Сарыбагыш өз
аты Дөөлөс болгондуктан, кийин элдер мындай кеп тапкан экен: «Дөөлөс төрүн
бербейт, төрүн берсе да көрүн бербейт» деген. Анткени, Алыбек тирүүсүндө
Ормон баштап Дөөлөстүн төрүндө болгон, өлгөндө Алыбектин сөөгү баткандай
жер жок болгон. Алыбек өлгөндө Сарыбагыш камынып кол жыйнап, жаз
жаркырап эл жайлоого көчүп жатканда Ормондон калган салт боюнча көчкөнчө
колду алдына салып, көчтү аркасынан коюп барган экен. Бугу да жыйналып,
Кызыл Кыя деген жерге чогулуп, 1400чө киши Нышага туу көтөртүп турат экен.
Жекеге чыгышка туура келгенде Төрөкелди: «Ким барса да Нышанын уулу
Мырзанын башын алып келсин. Канка мурун найза көтөрүптүр» дейт. Субандын
уулу Адыл «Мен барайын, алдында келсе башын алып келем, келбесе кантем? —
дегенде Төрөкелди «аны мен келтиремин» дейт. Адыл менен Мырза дос экен. Биз
бардык билгини Адылга бердик. Силер Мырзага бересиңер, кан төгүшүп,
какшабай, эл болсок деп киши жиберем, айласы кеткен бугу алдаганды билбейт.
Бул жерде билермандары жок. Боронбай, Балбай, Тилекмат жок деп бир киши
жиберет. Барган кишиден бугулар угуп, Мырза оозуңа эмне келсе аянбай айтып,
кан төкпөй иш бүтүр, кыз десе кыз берели, кызды качан болсо да душманга
жаратат. Бирок сен кыйналар жер бар. Ысык-Көлдү
бер десе анда кеңешейин деп кайтып кел дешет. Сарыбагыштан Мырза эки
киши менен келет. Адыл эки киши менен сарыбагыштан барат. Жакын барганда
Адыл кол шилтеп коет, кишилери туруп калат. Мырза да кол шилтеп коет,
кишилери туруп калат. Бет келген жерде Адыл кол сунуп көрүшкөнчө, аксак
сарыңды өзүңө тапшырдым, алыңыз дегенче, кылычты жалаң белине кыстарып
келген экен. Шарт дегенче Мырзанын башын кыя чаап, найза менен сайып алып
келип, Төрөкелдинин алдына таштайт.
Нышанын кызы бутуда экен. Ал аялга бир сарыбагыш кол сунуп сөз таштаса,
колун кагып, сөзүн албай койгон экен. Ал сарыбагыш ушуну өч көрүп, Мырзанын
башын алпарып, аялдын алдына таштап: «Мынабу кимдин башы, тааныйсыңбы?»
дегенде, аял мындай жооп берген экен: «Ал Чабалай Мырзанын башы. Чабалай
Мырза эмес, эчен Чабалай бууранын башы катындар саара кылчу кабакта жатат»
деп Ормонго кыйыткан экен. Катынды антип-минтебиз дешип, Төрөкелдиге
барса ал: «Мырзанын башын эмне үчүн эжесине алып барып, ал кепти угуп
жүрөсүң» дейт. Анда жана бир сарыбагыш дайынын айтат. Анда Төрөкелди: «Ат
13

www.bizdin.kg

минип керилген азамат десем, кеп билбеген акмак экен. Чаап ташта» дептир. Бир
желдет чаап таштаптыр. Нышанын кызы: «Кайнага, сиздин калыстыгыңызга эми
ишендим. Өлгөндөр тууралу сарыбагышта кегим жок» дейт.
Төрөкелди Адылга бир жамбылык дейилда жаба салат. Адыл кайта келсе
баякы төртөө бирин бири тиктеп туруптур. Эки бугуну өлтүрүп таштайт. Бугудан
киши чыкпайт. Адыл «Ниязбек» деп ураан салып бугуга тиет. Анда Балбай жок,
көкүрөк кесел болуп төшөктө экен. Бул элдерин Каркыра, Текес жакка көчүрүп,
малын алыстатып жиберген экен. Адыл «Ниязбек» деп ураан салып ат койгондо,
Төрөкелди сурнай менен: «Сарыбагыш эсиң менен бол, качкан жоону катын талап
алды деп кылым элге кеп болбойлу. Боронбайдын айылына тийбегиле, Кулан бар;
Тилекматтын тобуна тийбе, ажыдаар Ажыбек бар» дейт. Аңгыча Адыл бугуну
аралап кирип качып баратканда Нышанын башын ыргыта чаап, аны да алып
келет. Төрөкелди: «Балам, сен Адыл, Семетейдин Күлчоросунан кем эмес экенсиң»
дейт. Ошондон кийин «Адыл, кел Күлүстөн» дешчү болуптур.
Ал сапар бугуну сарыбагыш колго учураганын койбой чаап алыптыр. Кийин
сарыбагыш, бугу беттешип барыптыр, Балбай сырмак ичип жүрүп да келген экен.
Бугудан Боронбайдын уулу Кылыч чыгып, Сарыбагыштан үч кишини жеке өзү
өлтүрөт экен. Адыл көкүрөк кесел болуп калгандыктан аны жүр дебей кеткен
экен. Адыл аркадан келсе жекедей Кылыч бар, үч киши өлүптүр. «Ким чыгат, көз
ачып жумганча үч киши өлдү» дешет. Үмөталы: «Мен чыгайын, мени көрсө тиги
кул качып кетет. Менин ак жал атымды эптеп жакын жеткиргиле» дейт.
Сарыбагыш ары-бери чайкалган болуп Үмөталыны жакын жеткирет. Үмөталы
далдада атын минип, тонун кийип чыга калса Кылыч качат. Үмөталы кууп жетип,
этектен түрө кармап, оодара тартып, башын кесип алат. Бугудан киши чыкпайт.
Бугу качат. Сарыбагыш жана чаап алат. Үчүнчү жылы жана барамын деп
Төрөкелди күүлөнөт. Анда. Калыгул: «Төкө кой, барбайлы. Бугу эми өзү элчи
салат. Башы кыз, аягы куш дегендей элдешип калалы. Ормон кан керезинде эки
кол кылсын. Андан соң тыйылсын деген турбайбы?» дейт. Ага Төрөкелди
болбойт. Колу менен барат. Анда Балбай сырмагын байланып алып, баласын
ээрчитип бирге барат. Жеке сарыбагыштан Адыл чыгат. Бугудан Дербиш деген
чыгат. Иниси агасынын артынан ээрчип, жекелеп чыгат. Дербишти камындырбай,
найзасын кагып жиберип, Адыл бөйрөктөн өлтүрө саят. Иниси чыдай албай
барып, ал да өлөт. Жекеге киши чыкпайт. Жаны ачыган бугудан бирөө «Балбай,
сен түпкө жеттиң, Ормонду өлтүрүп, калганды эсеп кылбаганда Нышанбай,
Мырза, Кылыч, бүгүн жеке баатыр Дербиш өлбөйт эле» дейт. Балбай: «Мен кесел
болуп калганым болбосо, Адылды куу моюн дешчү экен, куу моюн экөөбүз бир
бирибизди кайтарып элдин четинде жүрчү элек. Сак болсом бир беттешип,
армандан чыкпайт белем. Байкашка эми 22ге чыкты. Байкашка чыксын» деп
уулун айтат. Байкашкага Балбайдын аты Тайкашканы мингизет. Адылга чыгарат.
Адыл машыккан киши үчүн бастырып тура калып барат. Байкашка жаштык
кылып Тайкашка менен эңиш таргып катуу келет. Адыл жазгыра берип, Байкашка
өтө бергенде кыйгачынан бөйрөккө коюп жиберет. Байкашка чылбыр коюп
барып жыгылат. Тайкашка карматпай бугуга кире качат. Балбай атын минип, эл
качканда Кароол Дөбө дегенге чыгып караса, Кайсарынын буткулунда көп киши
жүрөт. Сарыбагыш экен деп барса Ысык-Көлдүк саяк экен. Аңдып туруп мындан
мурун эки сапар бугу качканда олжо алып, сарыбагыштан жерлик аралаш болгон
үчүн саяк олжону көп алчу экен. Балбай мурун саяк тууралуу азыраак катын кабар
уккан экен. Бүгүн өз көзү менен көрүп: Ой, саяк, сарыбагыштын Ормонун өлтүрүп
коюп өлүшүп атабыз. Силердин Тайлагыңар катын үчүн Алыке сокурга байлатып
кызын берип араң кутулуп, Тынымсейиттен кордук көрдүм деп арданып өлдү.
Ушул ишиңерге караганда канаттуу сагызганга убал жок дечү эле, адамдарда саяк
сага убал жок экен деп, 213 саяктын бирин койбой кырып таштаган экен деп
14

www.bizdin.kg

айтышат аксакалдар. Сарыбагыш бугунун артынан түшүп кууп келатса тарас кара
ат минген, такыя кийген, үкү сайынган бир кыз элдин ичинде пайда болуптур.
Кызды кармап алабыз деп элдин баары кыз менен алек болот экен. Кыз элди
адаштырып Төрөкелдиге барат. Төрөкелди кызды көрүп чындап аркасынан
түшөт. Төрөкелдинин Аксур деген аты колун жер казыкка салып жыгылып колу
сынат. Төрөкелдинин ичке шыйрактан буту сынат. Караса бир сарыбагыш жок.
Балбай саякты кырып келе жатып капташып калат. Колу сынган атка буту жок
Төрөкелдини миндирип, Балбай алып кеткиле деп бугуну кайра тартат.
Төрөкелди колго түштү деп жар салгыла дейт. Бул кабарды уккан сарыбагыштар
Төрөкелди колго түшүптүр десе, бири өлүптүр деп качат. Анда-мында жүрүп, муну
Адыл менен Үмөталы угуп, бугунун тобунан араң чыгып, Артылма деген жерге
келсе сарыбагыш боо түшүп жатат. Ким өлтүргөнүн билишпейт. Адыл менен
Үмөталы көрбөйт. Балбай мурун көрүп, баламдын кунун алып бүттүм деп желип
кете берет. Саяктын саны анык 213 киши. Сарыбагыштын айтуусунда бири оңко
туруптур дейт. Көргөндөрдүн айтуусунда 300дөн кем эмес дешет. Кандай
болбосун Байкашка өлгөн күнү Балбайдын өлтүргөн кишиси 500дөн ашат, кем
эмес дешет. Балбайды сыңар мүйүз бука дешчү экен. Сыңар мүйүз менен челген
окшойт. Сыңар мүйүздөн кудай сактасын деген ат калган экен. Кара ат минген
кызды Төрөкелди жыгылгандан кийин тирүү пенде көрбөптүр. Санжырачылар
мүйүздү байбиченин арбагы колдоп, бугунун тукуму калды деп айтышат.
Уккандын баары кара атчан кыз мүйүздү байбиченин арбагы эмес өзү деп
айтышат. Айтууларга караганда Төрөкелдинин буту токооруп калганда
Төрөкелди бар үйгө Балбай келип, «Баатыр бут кантип калды» дейт. Төрөкелди
«жакшы, жакшы» дейт. Балбай «мындай кылыңызчы көрөйүн» деп бутун
бармагынан тартып келип шыйрагын басып коёт. Эми эле кемирчек байлап аткан
бут кырс дей түшөт. Төрөкелди: «Бакем ырас кылбадыңбы, эбине кире түштү»
дейт. Балбай тамагын жакшылап бергиле деп бастырып кетет. Таяк менен эшик
үйгө кирип-чыгып калганда, күздүн күнү эл көчөт. Көгөндөн тең салып эки кап
эмеректи теңдеп, Төрөкелдини мингизип, көк буканын мурдун түрүп, уйга кошуп
айдайт. Кирген бука уйга секирип жөн баспайт. Төрөкелди «өш, өш!» десе да бука
турбайт. Төрөкелди жыгылып буту сынат. Буканы кармап, Төрөкелдини аябай
багып, буту басканда колу бүтүп аксап, кынтып калган аксур атына мингизип, өз
тонун кийгизип, жүрөгү өлдү, эми керге келбейт деп кетирип жиберет. Ошо менен
Төрөкелди керексиз болот.
Сарыбагыш Шамен казак Тезек төрөгө кетиптир деп бугулар угуп, Боронбай,
Балбай, Өзүбек, Тагай, Тилекматты чакырып кеңеш салат. Биз кун берчү киши,
сарыбагыш кун алчу киши. Сиз калыс киши. Сенин чериктигиң жок. Сиз бугу
менен киндик кесип, кир жуушкан адамсыз. Биз кандай кылабыз дейт. Андан
Боронбай, Тилек болсо калыс киши, кун албаган, кун бербеген Тилекмат эмне
дейт экен. Анда Тилекмат, «мындан наркы кандай болбосун сарыбагыш менен
жараша турган билгиңерди берсеңер мен барып келейин» дейт. Олтургандардын
баары «Тилекмат сиз калыс киши, билгини бердик» дешет. «Мен бүрсүгүнү
аттанам. Учурап өтөм» дейт. Эл тарайт деген күнү Тилекмат Асан деген жигитти
ээрчитип Боронбайдын үйүнө келет. Боронбай: «Тилекмат мен уктум. Сарыбагыш
Шамен төө, ат, жамбы, чапан, куш катарлуу 9дан 9 алып кетти. Биз эмне алып
барабыз» дейт. «Мен өзүм барам. Мен келгиче Төрөтайды эрге бербей тургула»
дейт. Төрөтай жөнүндө эки түрлүү көз караш бар. Бир түркүм кишилер — Төрөтай
Боронбайдын агасы Мураталы бийдин кызы дейт. Кээ бир кишилер Мураталы
бийдин кызы эмес, Мураталы аттуу башка бирөөнүн кызы дейт. Бул сөөк келбети,
өң бермети, бардык көрүнүшү келишкен сулуу кыз имиш.
Тилекмат жол жүрүп казактын элине барат. Агын сайда аз суусу бар, ар тарабы
жайык бир жерге барат. Агындын тескей тарабы кеңири жайык экен. 70—80-дей
15

www.bizdin.kg

үй турат. Ал үйлөрдөн окчун, жанаша эки чоң үй турат. Агындын күңгөй тарабы
кылыч ийри келген чийи, майда барат жыгачтуу жер экен. Кайкалаган төө жатат.
Төө бар жакта 4 үй турат. Айылдан адашпай Тезек төрөнү табайын деп 4 үйгө
келсе, бир үйдөн тумандап түтүн чыгат. Эшик алдына келип, адам барбы деп
сураса, кызылдан чыраштап тиккен топучан 40 жаш курамында бир киши чыгат.
Салам айтат, саламга алик айтып, кимдин айылы деп сурайт. «Анабу көрүнгөн
Тезек төрөнүн айылы. Биз Тезек төрөнүн төөчүлөрүбүз» дейт.
Тезек төрө бул айылга келеби деп сурайт. Ар жума күнү келип, төөнүн санын
сурап, кээде төөлөрдү аралап көрүп кетет. «Бүгүн жума — төрөм келет, дейт. —
Түшүңүздөр, төрөдө кебиңер болсо жакшы сүйлөшөсүздөр. Аноу үйдө
кыргыздардан келген элчи жооп күтүп жатат, келгенине 7—8-күн болду» дейт.
Тилекмат түшүп үйгө кирсе аялы чоң чара куймак куюптур. Тилекмат кыялында
даамдын үстүнөн чыкканда да төрө келет деп даярдык көрсө керек деп ойлойт.
Аңгыча аялы буркурап ачыган төө кымыздан (чубат) куйуп, куймак алып келди.
Булар тамактанып турганда аттын дабышы чыгат.
Үйдө киши барбы дейт. Үй ээси чыгып салам айтып түшүң дейт. Аттан түшпөй
туруп, малың аманбы деп сурайт. Аманчылык, мал сак дейт. Мынабу аттар
казактын малы эмес, ким келди дейт. Алардын акыбалын биле албадым, сизди
сурады дейт. Биз бастыралы, келерки жумада төөнү чогултуп тургула. Сен айтып
берчи канча төө бар деп сурайт. Отуз сокур төө дейт. Жүздү бир сокур деп эсеп
кылат экен, 3000 төө болот да. Кетип калбасын деп Тилекмат эшикке чыгып, кол
берип көрүшөт. Төрө камчы албай, бир башына сары жез кийгизип булдурга
таккан табылгы чыбык колунда экен.
— Төрөм көл кыргызынан келген элчи элем. Биздин элде төрөгө ылайык бир
кыз туулган. Төрөтай деген ат коюлган. Ошону сизге арнап айтып келдик дейт.
Мындай бир карап, кыздын атын уккан төрө 24—25 жаштар чамасында имиш.
Жүрүңүздөр дейт. Аттанып бирге барат. Окчун эки үйгө барышат. Жигиттер
чыгып ат алат. Төрө Тилекматты кириң дейт. «Сиз кириңиз, журт атасы. Биздин
жашыбыз чоң болгону менен букарабыз. Биз кирсек болбойт». Төрө кирет.
Артынан Тилекмат кирет. Үйгө кирсе Шамен, ар жакта сегиз жолдошу өзү менен
тогуз болуп олтурат. Тилекмат ашкана тартпаган үй болгондуктан эпчи жактагы
төргө олтурат.
Тезек төрө айтууларды төрт буту сары жез, эки жаны кызыл мис, ортосу зым
тартылган тактасына барат. Жигиттер чай алып келет. Төрө жалгыз. Шамен
жолдоштору менен, Тилекмат жолдошу менен, үйдүн ичинде үч бөлөк чай ичет.
Дасторкон жыйналганда Шамен: «Төрөм, биздин Ормонканды өлтүрүп, жооп
кылбай жаткандар ушулар» дейт. Анда Тилекмат Шаменге андан артык кеп
кылдырбай: «Төрөм, сизди көзүм менен көрүп келдим. 3000 төөңүз бар экен.
Сарыбагыш сиздин салар кушуңуз. Минер атыңыз. Жетектеген төөңүз жоктой
саны 81, 9дан 9 деп мазак кылабы? Мен сизге азыркынын балбаны Төрөтай деген
18 жаштагы кыз айтып келдим. Өлтүргөнгө кун бериш туура келсе, Ормонду
өлтүргөнүбүз чын. Биз кун берели. Сиздин аталарыңыз Кененсары, Норузбайды
өлтүргөндөр ушулар. Булар да кун берсин» дейт.
Тезек аталарын сарыбагыш өлтүргөнүн билет. Билсе да «осалар осома?» дейт.
Тилекмат «солор» дейт. Тезек төрө Шаменге карап: «Биз кийинчерээк бир нерсе
дейли, кете тургула» дейт да бир жигитти чакырып, атынан айтпай: «Мынабу
кыргыздардын эч нерсесине тийбей элине жеткиргиле, элчиге катылсак эл
ичинде жаман атты болобуз» дейт. Сарбагыш кетет. Тилекматты үй которуп
киргизет.
Тилекмат эки орун болуп, мен кетейин дегенде, Тезек төрө «Сиздердин жанагы
кызыңар чын кепби, же калпбы?» — деп сурайт. Анда Тилекмат чын кеп дейт.
Тезек төрө «Биз качан барабыз, калыңы не болот? — дейт.
16

www.bizdin.kg

Тилекмат: качан барышты өзүңүз болжол кылыңыз, канга кыз бергенде
калыңды айтпайт. Каадаңыз миң жылкы болот дейт экен. Төрө 25 күндү болжол
кылат. Тилекмат кайра келет. Келди деп угуп, Боронбай баштап бир канча эл
билермандары Тилекматтын үйүнө келет. Тилекмат барганынан келгенине чейин
кеп салат. Анда Боронбай санын мыкчый кармап: «Эми эмне кылабыз. Төрөтайды
эрге бербедикпи?» — дейт. Тилекмат: «Катын бугу көз алдыңды көрөсүң, аркаңды
абайлабайсың десе арыңа келесиң, мен кетер күнү башкалар эмес Боронбай
баатыр өзүң сурадың: биз эмне алып барабыз деп. Мен кыска гана
Төрөтайды эрге бербей коё тургула дебедим беле?» дейт. Боронбай дагы
санын мыкчып, казакка эмне дейбиз, эсимди кудай уруп, унутупмун дейт. Бирин
бири карап олтурушат. Тилекмат Төрөтайды эрин чакыртып: «Сен Төрөтайды
алып кумарың канып, куршугуң чыккандыр. Эми элге бир кыйынчылык келип
атат. Бугудан тандап бир кызды көрсөт. Боронбай калыңсыз үйүңө киргизип
берет. Сен Төрөтайды кое бер. Бирок мен алып коё бердим деген сөз оозуңдан
чыкпасын» дейт. Боронбай: «Ой балам, Төрөтай тууралу сенден жакшы-жаман бир
кеп чыкса өзүңдү дарга асып, калгандарыңды элге талатып ийем. Тилекмат бир
кыз ал деди. Кимди аласың, ачык айт. Эртең үйгө киргизип берем» дейт. Жигит
бир кызды айтат. Эртеси кызды жигитке алып берет. Катын болгон Төрөтайды
кызга теңетип алып жигит ыраазы болот.
Төрөтайды алдырып келет. Катындын укмуштуулары чогулуп келип, «алтын
ийне ырбатпайт» деп, жалаң тал жибек жип менен Төрөтайдын эки-үч жеринен
төөнөп коет. Билинбей калат. Бул жөнүндө Төрөтайдын көчүгүн жамаган жеңеси
Төрөтай менен тартыша кетип айтып салат. Жалпы элге көп жылдан кийин
таралат. Кыштын көбү өтүп, чын курандын аяктарында жана кабар угулат. Шамен
тең тууттанбыз, сен калыс болуп Ормондун кунун алып бер деп солто Түлөкө
канга кетиптир деп жана Боронбай баштап жыйналып, биз дагы Түлөкө канга
киши жиберели дешет. Ким барат дейт. Казакка барарда Тилекмат мындан кийин
Ормон тууралуу кеп болсо бийликти берсеңер мен барайын деп казакка барып
калды. Тилекмат өзү эмне дейт деп токтоп калат. Тилекмат оозумдан чыккан
сөзгө өзүм ээ, мен барайын, буйруган кеп болсо ошол жерде калармын деп эчтеме
албай аттанып кетет.
Тилекмат Түлөкүнүн үйүнө барса көчүк басып чай иче электе, Шамен бир
солто менен ичигин сайып кумалак ойногон экен. Солто абышка Шамендин
ичигин утуп алып, бир жигитке Муну үйгө алып бар» дейт. Жигит: «Коноктукун
алып алсак болобу?» дейт. Абышка: «Мен утуп алдым, мейли кетсе кетсин» дейт.
Жигит алганы басат. Тилекмат тура калып, ичикти алып, Шаменге жаба салып:
«Жүр, Шамен кетели, солтону калыс тууган, бугу менен сарыбагышты жууруп
журт эзилтип эл кылат деп келсек, чапаныбызды сыйрып алып, тоногон төөдөй
кылып, тартайтып айдап иймек турбайбы?» дейт. Шамен турганча Тилекмат
эшикке чыгат, аттанып кетишет. Шамен үч киши, Тилекмат эки киши — бир үйгө
конок болуп, эртеси ажырашып кетерде, Шамен: «сен болбосоң солто ичигимди
алып бербей коймок экен. Шамен ичигин парага бериптир деген кеп чыкмак
турбайбы» деп, жанындагыларга ат чалдыргыла деп тигиндей коюп, Шамен —
Тилекмат экөө төш тайып олтурат. Анда Тилекмат Шамен баатырга:
«Сарыбагышка ээ боло аласыңбы?» дейт. «Сарыбагыш деген мен» деп Шамен
төшүн кагат. Анда Тилекмат: кандай кылсак болот, мен бугу эмес, менин атам
Жылкыайдардын тушунан бери бугунун элинде чоң болдум. Бир туугандай бирге
өскөн болдук. Сөөгүм черик. Ырчы кыз чериктин үйүндө Үмөталы Чаргындын
энеси Кубулдун көзү турат. Сарыбагыш сени менен черик кайчы сөөкпүз.
Сырыңды айт, Шамен баатыр. Анда Шамен: «Мен казакка бардым. анда сен барып,
Тилек баатыр Ормонго кун бериш эмес, казактын эки төрөсүнүн өлүмүн мойнуңа
арттың, элчиге өлүм жок деп казактар кийин көрүшөрбүз деп жандырды. Сен
17

www.bizdin.kg

бугунун катынын кыз деп казакка берип, казак менен жакындашып кеттиңер.
Солтого келсем жана келип ичигимди алдырбай өз колуң менен жетелеп чыктың.
Солтого кеп өткөрдүң. Түлөкө бир жакка кетип жок экен, эки-үч күндө келет деди.
Күтүп жатып эриккенде кумалак ойноп, акыбал мындай болду. Ишен, Тилекмат
баатыр, сарыбагыш деген мен. Мен билгини сага бердим дейт» Шамен.
Анда Тилекмат «Бергениң ырас болсо бугудан Ормондун кунун ашырып
болдуңар. Катардагы кишиден Боронбайдын уулу Кылыч, Ныша, Мырзаны баш
кылып, Байкашканы жаш дебей өлтүрүп, эки катар чаап алдыңар. «Үч, үчтөн
кийин күч» деп, набсини ачып кое берип, Төрөкелдини керектен чыгардыңар.
Шамен, мен бир черик, калыс кеп кылам. Билгини мага берсең Ормондун эми
калган куну миң тай, миң тайга бергис бир тай дейт. Палан айдын палан күнү
Чиркей Кенжебайдын Кененсарынын ашында миң жылкыга чыккан Сары кер
атты жетелеп 400 бугу менен келип бата кылам, кырк бээ чай ичирем, болдубу?»
дейт. Шамен: «Болду Тилекмат, болду» дейт. Болжогон күнү Балбай келбейт.
Боронбай баштап Сары кер атты кунга деп, кырк бээни аза бата чай деп, 40 бугу
келип кырк бээсин коногуна бугу өзү жеп, Чиркей Кенжебайдын Сары кер атын
таштап кетет экен. Ошо күндөн тартып эки эл өлгөн-житкенине бата кылышып,
куда сөөк, дос-тамыр болуп кадырлашып кала берет деп айтышат.
Мунун мындайлагын Балбай бугу Сасык дегенден 16-жылы эл келгенде жазып
алат. Кытай уруусунан Төрөкан 16-жылы чоң качкында көлдүк кытай
Төлөбердибай Какшаалга кыштап калып, кайта кетээринде Ысык-Көлгө көчүрүп
барып, 17-жылдан 22-жылга чейин көлдө туруп калат, Сасыкты өз көзүм менен
көргөнмүн, бирге жүргөнмүн деп айтат. Төрөкан 5 жыл туруп угуп келген бул
толук кабар Тилекматтын чоң уулу атактуу Чыныбай баатыр, Серкебай,
Оболдомоч, кичүүсү Алышбай болуш — буларды жазбадым. Жылкыайдар
Бирназар байдын жетегинде чоң болду; Тилекмат бугунун өкүлү, бирок, белектен
болушу мүмкүн деген кебин тыңшагыч кабарчыдан өз кулагым
менен угуп, Жылкыайдар Тилекматтын чериктигин жана анын кылган
иштеринен азыраак жаздым. Муну ук муштап издеп, көркөмдөп жүрбөдүм. Бугу
уруусунан Сасыктын айтуусу, кытай уруусунан Төрөкандын айтуусунан алдым.
Сасык 16-жылы келип, бул жактан калган экен. 1970-жылы дүйнөдөн 94 жашында
Үчтурпандын Жамансуу деген жеринде кайткан экен. Төрөкан 1980-жылы 85
жашта Какшаалдын Меркеч деген кыштагында дүйнөдөн кайтат.
Кыргыздын оң, солго бөлүнүшүн, кытай Төрөкан, моңолдор Молтой, агам
Балбайдын айтуусу боюнча жаздым. Бардык элге дайындуу ар бир уруунун
санжырачылары өз урууларын мактайт. Агам Балбай, Моңолдор Молтой, кытай
Төрөкан, бугудан Сасык, сарыбагыш Мамыркан молдо — булар черик эмес. Башка
уруулар черик санжырачыларынан алган болсо да аз алган. Черик тууралуу булар
калыс деп башка санжырачылардан толук алган.
ЭСКЕРТҮҮ
Чыныбай, Серкебай, Алышбай, булар Тилекматтын балдары. Жоломан,
Паракан булар Чыныбайдын балдары.
Тууганга кара санаган туура жалчыбайт. Серкебай Чыныбайга кара санап,
Балтабай менен бирлешип, кийин Чыныбай өлгөндө Балтабай Серкебайга
карабай таштап койгон. Көк ийнектин сазында Серкебай уй кайтарып жүрүп, аны
бука сүйрөп өлтүрдү. Жазып калсак жашырып-жанбай, чериктин абийири ачылат
дебей ачык жазабыз.
Казак Кененсары төрөнүн ашын берип миң жылкы сайганда Наймаке
саяпкердин айтуусу менен Чыныбай ээ болуп чаап, чиркей Кенжебайдын
Сарыкерин чыгарып, байгесин казактын өзүнө айдатып келип алды. Четке
18

www.bizdin.kg

түшүрүп таштаганда 570 кыргыз барган экен, киши башына 50 кишиден, 1500
сом жыйнап, казакка эженин көзү турса, казак түбү тууганбыз, азыркысы сөөктүк
кылбай, жат кишиче ашка чакырдың. 500 сом чай, 50 сом аза-бата, 500 сом
конокко жардам дегенде Чыныбайдын кебине уялып, элдин ортосунан орун
берип кондурду. Наймаке Сарыкердин бир күндүк эти турат дегенде Чыныбай:
«Биз алыстан келдик. Атыбыз арып калды. Бир күн туруп бергиле. Болбосо ашка
келип конок болдук. Ат чаппай кетели, экинчи биздин балабыз жол билбейт. Атты
кара жолго салалы. Тууну Корумдуу сайдын ар жагына саялы. Сайдан ашкан атты
кишинин баары көрөт десе, казак эп көрүп, айтканындай кылды. Корумдун
сайына казактын Каракери чыгып келип, сайга келгенде такасы жок экен, кара
жолго салып, катуу жерде таманы ооруган ат өксүп калды. Сарыкер чыгып кетти.
Казактын элине барып, ой ойлоп атканда жаңы келинден жел чыгып кетип, келин
өлүп калгысы келип ууну алганда, Чыныбай келинден сурап алып (эки куда эки
жүздүн башчысы экен), булардын амандыгын сактап калды. Эки тарап тартуу
берип узатты. Жандыралы келет экен деп жол тоскондо, Чыныбай ар жактан
тосуп, Жандыралы менен күймөгө түшүп келсе Шабдан жолдо экен. Жандыралы
Шабданга карабай өтүп кетет экен. Ошондо Шабдан «Канжой Карагул мага
кылды, бүткүл Жандыралы менен күймөдө кетти. Мен кара жолдо отуруп
калдым» деген экен.
Шамендин уулу Байтерек, Байтеректин уулу бала Балбак. Шабдан Нарындан
жолдоштору менен келатып бала Балбактыкына бир конуп өтөлү деп киши
жиберсе: «Шабдан келип консо коно бербейби? Мага конок айттырып конобу?
Мага конок айттырчу үч киши бар. Шабдан өзүн ошолордун катарында санайбы?
Мага солтодон Кара Байтик, Сарыбагыштан Чоко, чериктен Чыныбай айттырса
болот» дейт экен. Жиберген киши айтып барганда Шабдан жакасын муунта
кармап, мени да кудай жараткан деп бастырып кеткен экен. Ошол жылы бала
Балбакты туугандары Мураталы өлтүргөн экен. Элдер Балбак Шабдандын
каргышына калды дептир.
Андан мурун саруу Мамырдын көчүнө тийген Сары Орозду саруулар өлтүрүп
таштаганда, Мамырды Шабдан чыгым тарттырбай орустан сурап алган экен.
Чыныбайдан назары сынгандан кийин өз баласы Мөкүштү орус камаганда сурап
ала албаган экен. Чыныбайдын уулу Жоломан Солтонкул байдын ашында кара
кашка аргымак чыгып келип, миң жылкыны алганда Солтонкул байдын Наалкан
деген кызы Чыныбайдын иниси Алымбайдын аялы. Солтонкул байдын ат кашка
деген айгырынын үйрү 17 ат ичинде 97 экен. Кабылан кер деген айгырдын
үйөрүнө 13 ат ичинде 63 экен. Эки айгырдын үйрү 30 ат менен бир жүз алтымыш
жылкыны айдатып коодон чыгартып жиберип, окшош сурунан Жоломан жети
бышты эркегинен карматып алып калганы оң, сол баарың келипсиң, кара кашка
аргымакты баарың көргөнсүң, бөлүшүп алгыла деп бастырып кеткен экен.
Ошондо эл чуркурап, 833 жылкыны бөлүшүп алып, моңолдор сурнайчы Күрөң көй
белгилик черикте дегени чын экен дешет дейт. Анда бугу Сасык бирге бар экен.
САГЫНБЕК БЕКНАЗАРОВ.

БҮРГӨ БААТЫР
«Ала-Тоо» журналына жарыяланган Касымбек Сейдакматов менен Кушубак
Исан уулунун «Ак Шербет» деген макаласын окуп чыгып, ошол Ак Шербеттин
атасы Бүргө баатыр жөнүндө азын-оолак сөз козгогум келди. Макалада Бүргө
жөнүндө көп эле ойлор камтылган. Маселен, жаш чагынан баатыр аталышы,
адамгерчилиги, калыстыгы даңаза болуп Кытайга чейин жеткени, акылман адам
19

www.bizdin.kg

болуп элди эмгекке тартканы, кек сактабаган кенен болуп, сөздү таап сүйлөгөнү
айтылыптыр.
Бүргөнүн аталары Казымамат, Куртка, Жантай, Каймазар, андан эки уул
Түлеберди, Кенже. Кенжеден эки уул Козубек, Итим. Бүргө ошол Итимдин баласы.
Козубектен Кан келди туулат экен. Ал эми Бүргөдөн Торутай, Сарытай, Калча,
Төлө, Калыбай, Сатылган деген уулу болуп, Дилде, Набат, Шербет аттуу 3 кызы
болгон.
Бүргө атадан сегиз жашында жетим калат. «Болор уул богунан» дегендей, 12
жашка чыкканда кырк жолдош күтүп, алар менен торпок, тай, кунан чаап, күрөш,
оодарыш, сайыш оюндарын ойноп, жеңгендерине эби-себиндей кылып байге
уюш- туруп берип турат. Бүргө 14 жашында эки уруу элдин чабышына катышып,
чоң эрдик көрсөтөт. Оозго алынып, баатырлыгы бааланат. Адатынча чогулган
кырк бала сүйлөшүп алып, Бүргө баатыр деп ат коюшуп, талаага казан асышып
той жасашат. Ошондон тартып «баатыр» аты эл арасына тарап кетет. Бүргөнүн
жүрүш-турушу, иштеген иштери аталаш тууганы Кан келди бийге жакпай калат
экен. Анткени бийлигине коркунуч түшүп, эл Бүргө тарапка ооп калган болот.
Бүргө өткөрүп жаткан тамашаларга аксакалдарга чейин барып карап турушчу
экен. Кан келди бий да эл менен кошо барып көрүп жүргөн. Буга итатайы тутулуп,
жаш баланын жүрөгүн калтырууну ойлойт. Ошентип жүрүп Бүргө 15 жашка
чыкканда:
— Жылкымдан туу бээ жоголду. Бүргөлөр союп алды, — деген жалган жалаа
менен Бүргөнү карматып алып, көйнөк- ыштанча чечиндирип, чычырканакка
бөлөтүп, жигиттерге сабаттырат. Бүргө ошондо бир жолу да чын дебей чыдап
туруп берген дешет. Көйнөк-ыштаны дал-дал бөлүнүп, бүт денеси канга боёлот.
Карап тургандардын боору ачыйт, Кан келди өзүнүн туура эмес иштегенин сезип,
көргүсү келбей тетир карап басып кетет. Бүргөнүн жолдоштору, жабыла карап
турган эл: «Күнөөң болбосо эмне унчукпай турасың?!» дегенде, Бүргө «Мейли,
улуу кишинин көздөгөн максатына жеткени оң» деп жооп берген Улууну
урматтаганын айгинелеген.
Ошондон кийин бир жолдошун ээрчитип Чүйгө барып, келип жүрөт. Жаз
чыгып эл жайлоого көчөр мезгил келет. Канкелди бий кырк кулун байлатып,
кымыз ичип Бөртартур деген жерде чалкып жаткан чагында бир түнү калың
жылкысынан ажырап калат. Элин чогултуп сураштырганда, бир бала Бүргө
жолдошу менен иңир талаш бир айылга түшкөнүн айтат. Канкелди жылкыны
Бүргө айдап кеткен экен го деген бузук ойго түшөт. Жылкынын изин чалса,
Таластын башын көздөй кеткени байкалат. Жыйналган жүз чамалуу колу менен
Канкелди Үч-Кошойду бет алып жөнөп калат. Тай-Жоргого жеткенде Шумкар-Уя
менен Бел-Арыктын ортосунан уюлгуган калың чаң асманга көтөрүлгөнүн
байкаган Канкелди бий жанындагы эки жигитин бийикке чыгып чаңды
байкагыла деп жумшайт. Эки жигит бийикке чыгып барып караса Бел-Арыктан
жылкынын алды көрүнгөн экен. Ошондо:
— Жылкылар келе жатат! — деп кыйкырык салышат.
— Артында адам барбы? — деп сурайт бий.
— Жылкынын арты көрүнбөйт, — деп жооп беришет беркилер.
Бир аз убакыт өткөндөн кийин алар кайра артында эки эле киши бар дешет.
Ошондо Канкелди «алар ким болду экен?» деген ойго алаксый бергиче
жигиттери:
— Артындагылар Бүргө экен! — деп дагы кыйкырат.
Муну укканда Канкелди бий өткөн ишке өкүнүп, өйдөлөп
чыгып барат да, аттан түшүп, көчүгүн көк ташка коюп отурган болот.
Жылкыны Тай-Жоргонун оюна токтотуу үчүн жигиттерди жумшап коюп
отурганда, жылкынын арасындагы бир бээге союлдардын теңделгенин көрүп чын
20

www.bizdin.kg

эле Бүргө экенине толук ишенет. Бүргө чыгып келип, агасы Канкелдиге
жакындаганда атын жолдошуна кармата коюп, камчысын мойнуна салып, эки
колун бооруна алып, сыңар тизелей таазим кылат. Канкелди бий «Бактың
ачылсын» деп гана бир ооз бата берет. Бүргө отурган бойдон эки колун жүзүнө
сүртүп Канкелдинин батасын кабылдайт. Жигиттер бээни кармап, союлдарды
бирден алып, жылкыны айдап жөнөшөт.
Көрсө иштин жайы мындай болгон экен. Бүргө Чөңөр ашуусун ашып, атасы
Итим кудалап койгон колуктусунун айлына иңир аралаш келип, аттарын аса
байлап суутуп койгон түнү калың жылкынын дүбүртү дүңгүрөйт. Эшикке ыргып
чыгып караса чын эле ошондой. Жолдошун ойготуп, аттарын токушуп жылкынын
артынан жөнөшөт. Таңдын атышын күтүп жылкынын арткы караанын көрүп
жүрүп отурушат. Шашканда жараксыз чыгышкан экен. Агышайдын оозуна
барганда таң атып калган болот. Жол үстүнөн качанкы өлгөн төөнүн каржилигин
эңип алып, ушу да болсо жарак деп мурутунан күлүп жылкынын
артынан жете барат. Жолдошуна бошотулган аттарга көз болууну тапшырат
да чоң кечүүдөн жылкыны кечирип коюп, кес-кесдеп турган алты ууруга алды
менен беттешет. Алгач найза шилтеген уурунун найзасын каржилик менен
кыйгай чаап, учун өткөрүп жиберип, найзасын сууруп алып, өзүн аттан түшүрөт.
Калган бешөөн карсылдатып кирет. Ошентип Сары-далаанын боюнда кырк
ууруну аттан түшүрүп, жылкыларды токтотуп бир аз дем алат. Мезгил жетип
уурулар топ-топ болуп жыйналып өздөрүнчө сүйлөшүп турган мезгилде
бардыгын өзүнө чакырып алат да дөбөчөнүн этегине бар жарактарын таштатып,
өзүлөрүн дөбөчөгө ээрчитип чыгат. Жылкыларга байырлап жүргөн аттарын
чогулттурууга сөз козгогондо, арасынан сакалын ак аралап калган аксакалы үч
жигитти аттарга жөнөтөт. Алар аттарды чогултуп келип имерип турганда баягы
аксакал дагы үч жигитти жумшай турган болгондо, Бүргө аттарды кармап, тегиз
байлаштырып коюп, тез кайра келгиле дейт.
Баягы аксакал Бүргөгө «жигит, жай сурашалы» дегенде «сурашса сурашабыз»
деп бир ооз гана жооп берип тим болгон. Жигиттер аттарды байлаштырып,
дөбөчөгө чыгып келгенден кийин тегиз отургузуп алып, өзү найзаны таянып
туруп, уурулардын жай-жапсарын сурай баштайт.
Башкасы үн катпай баягы сакалчан киши сөз баштайт. Көрсө алар
Суусамырлык Садыр баатырдын казактан жылкы алып келүү үчүн аттандырган
жигиттери экен. Алар 15 күн мурун айлынан аттанып, Ашмараны бойлоп жүрүп
отуруп, азыркы Меркеден өтүп, үч күнү аңдып жатып казактын калың жылкысын
түндөп айдап жөнөшөт. Чөңөр ашуусун таянып калганда артынан куугун түшүп,
мылтыктан ок чыгара баштаганда, айласыздан жылкыларды таштай качышып
кутулушат. Чөңөр ашуусунан ашып түшүп, эки күнү бекинип жатып, Канкелдинин
жылкылары кайтаруусуз жатканын билишип, түндөп айдап жөнөшүптүр.
Ушинтип Бүргөнүн карамагында туткун болуп турганын сакалчан төкпөйчачпай айтып өткөрөт. Бүргө сөз сүйлөгөн ак- сакалдын аты-жөнүн сураса Омор
экен. Бүргө да өз жайын айтып түшүндүрөт. Таластык кушчу, Каймазар,
уруусунан, аты Бүргө экенин, 16 жашка чыкканын айтып келип, жылкылар агасы
Канкелди бийдики экенин түшүндүрөт.
— Канкелдинин да силерге окшош 40 жигити бар, алардын бирөөн да ала
чыкканым жок. Урушаарга жоо таппай кутуруп турган немелер кандап жибереби
деп аядым, — деп келип, — Омор аке! Кийин туура эмес сөз чыкпасын. Улуусу да,
сөзмөрү да, билгичи да сиз көрүнөсүз. Ошондуктан сиздин чындыкты айтып
беришиңиз үчүн бир ооз мусулмандык жосун боюнча оозуңузга каргыш алып
коюңуз, — дейт.
Ошондо Омор башын жерге салып, ойлоно калып:
— Эмне деп каргыш алайын, — деп кайра Бүргөгө караганда, ал:
21

www.bizdin.kg

— Жалган айтсам кыргыздын, жети атамдын арбагы урсун деп коюңуз, —
дейт.
Омор Бүргөнүн сөзүн кайталап «жалган айтсам кыргызымдын, анын ичинде
жети атамдын арбагы урсун» деп каргыш алат.
— Эми болду, — дейт Бүргө күлүп. — Союлдарыңарды бербеймин. Алар мага
олжо, ат-тонуңарга тийбеймин. Ал менден силерге олжо. Баатырыңарга түз сөз
айтып баргыла, болгонду болгондой айткыла, — деп кадимкидей кол кармашып
аттандырып жиберет экен. (Ошол дөбө азыр да «Бүргө дөбө» деп аталат.)
Алар жөнөөр менен бир жоош бээни кармап алып, ичмегинин бирин,
көрпөчөсүн белине тартып жыйналган 27 союлду теңдеп кое берип, жылкыны
Кетиктин белин ашырып, Шумкар-Уя аркылуу айдап жөнөп калат. Ошентип келип
Канкелдиге жолугат.
Бүргө жылкы айдагандар менен кошо кетет. Канкелдилер жеткенче 40
кулунду желеге байлап коюшуп, бийлердин келишин күтүп турушат. Алар келип,
аттан түшүп, эшиги ачылган алты канат ак үйгө киришери менен Бүргөнү
чакыртып алышат. Бүргө улага жактан орун алат. Канкелдинин байбичеси катары
менен орнотулган эки сабанын өйдөңкүсүн бышып-бышып, чоң сыр аякка
толтура куюп, кайра оозун байлап, аякты эки колдоп кармап туруп: «Катар
сабаларым капшыттан кете турган болгондо, кайра калыбына келтирген уул
ичсин» — деп аяктагы акты биринчи Бүргөгө сунган экен. Бүргө ордунан туруп,
аякты алып барып кош колдоп Канкелдиге сунат. Бүргөнүн эрдиги менен
адамкерчилигие ыраазы болуп олтургандар гүлдөп кымыз ичүүгө киришет.
Кымыз ичилип бүткөндөн кийин Канкелди «Бүргө иним, туруп бата сурачы»
деп үн катат. Бүргө тура калып бата сурайт. Канкелди бий «Артыңдан куубасын,
алдыңдан тоспосун, душманың сенден озбосун, эгер эл макул десе бийлигимди
сага ыйгардым. Эки тизгин, бир чылбырды колуңа бердим, элиңди асырап ал!» —
дегенде олтургандар дуу көтөрүлүп бата берип жиберишет экен. Канкелди
бийлигин Бүргөгө бериптир деген сөз эл ичине шамалдай тарайт. Канкелди ак боз
бээ союп той берип, Бүргөгө баарын тапшырып жатып калат экен.
Бүргө акылман, кара кылды как жарган калыс, эл-журтка абдан кайрымдуу
болот. Ага кошумча чексиз баатыр болгон. «Бүргө баатыр» аталып кеткени
ошондон.
Сабырдуу болууну, адамдын баарын бирдей көрүүнү, адамга жамандык
кылбоону жолдошторуна үйрөтүп, аз сүйлөп, көп
иште деп акыл берген. Өзү баш болуп тоодон арык чыгарып, бир өзөндүн
суусун экинчи өзөнгө куйдуруп, дыйканчылыкка үгүттөп эл камын жеген. Ошол
арыгы ушун күнгө чейин «Бүргө тогон» деп аталып турат. Бүргөнү «ат качырбас
ала айгыр» деп да аташкан. Анын себеби журтту чогултуп, өзүнө эл кылып,
алардын кемчилигине кенен кайрылышкан. Бүргө бир чапканын экинчи
чаппаган, бирок өлтүрө чаппаган деп айтылат. Мисалы, кырк ууруну колго
түшүргөндө эч бирөөн өлүмгө учуратпаганы далил.
Кийинки жылы жайында Бүргөнү Суусамырдагы Садыр баатыр чакыртат.
Эмне үчүн чакыртканын келген жигиттери да жөндөп билбейт экен. Аларды
кондуруп коноктоп, өзү барып каларын айтып жөнөтүп жиберет.
Садыр баатырдын чакыртканын айыл аксакалдарына айтканда Канкелди баш
болуп Бүргөнү барбагын дешет. Айыл үстүлүк кылып кордоп коет го, же майып
кылып салат го деп чочулашат. Бүргө аксакалдарына түшүндүрүп айтып, барып
келерин билдирет. Суусамырдын Муз-Төр жайлоосунан жанына мыкты 8 жолдош
алып, Садырдын айлын беттеп жөнөп калат. Ара конуп жетип барышат. Садыр өтө
эле супсак кабыл алып, ээн турган бир боз үйгө тогузун тең кийрип коет. Чай да
убагында берилбейт, тамак да тартылбайт. Ошентип мейман туткун болуп жата
беришет. Үч күн өткөнчө эки тараптан тең сөз чыкпайт. Төртүнчү күнү чай ичилип
22

www.bizdin.kg

бүткөндөн кийин «Садыр баатыр чакырып жатат» — деп эки жигит ээрчитип
кетет.
Учурашып отургандан кийин Садыр каардуу үн менен: «Бүргө балаңар
кимиңер?», деп сурайт. Бүргө тура калып, кол куушуруп «менмин, баатыр», деп
жооп берет. Ошондо Садыр Бүргөгө карап «Таласта шагың сынган го дейм»
дегенде, «жок баатыр, шагым сынган жок. Улуулугуңузга баш ийип жатам, урмат
кылып жатам» — дейт ал. Ошентип сөздүн ачкычы ачылып, эмне жөнүндө
чакыртканын үйү толо элдин көзүнчө төмөнкүчө айта баштайт:
— Өткөн жазда биздин жигиттер казактан жылкы алып, Чөңөр деген ашууну
ашырып келип Таласка түшүп өрүүлөп жаткан жеринен айыл үстүлүк кылып,
жылкыларды, жарактарын алып калып, өзүлөрүн мылтыктап айдап жиберипсиң.
Аның аз келгенсип «Кара атым алдымда, кайкы кылычым колумда болсо катын
саяктын бирин эмес, миңин кырар элем» депсиң. Кана эми, күч салышып
көрөлүчү. Сөзүмө күбө болсун деп , бул отурган аксакалдарды, беттештирейин деп
жигиттерди жыйнаттым. Эми качып кутула албайсың, — дейт. Эми үйдө
сүйлөшүүгө болбойт деп, отургандарды эшикке чыгарып, айыл четиндеги
дөбөчөгө эл жабыла толот.
Бүргө тегерете караса, баягы уурулар элдин бир чекесинде отурушканын
байкайт, сүткө тийген күчүктөй болуп жер тиктешет. Оморду көзүнө чалдыктыра
албайт. Эл тегиз жай алып отурган кезде Садыр баатыр: «Эми сөз сенде», деп
Бүргөгө карайт. Бүргө сөздү узартпай, жигиттердин арасындагы аксакалы Омор
деген бар эле, ошол кишиге жолуксам сөз ачылат, ансыз сөз ачыкка
акыйкаттыкка чыкпайт дейт. Чынында ал топто Омор жок болуп чыгат. Мурун
жиберген жигитин чакырып алып сураганда ал Омордун айылга кетип жок
экенин, үйүнө айтып келгенин баяндайт. Кайра барып алып келүүгө буйрат. Ал
келгенче элге кымыз берилип, тамак тартылат. Түш оой жиберилген жигит
Оморду ээрчитип келип калат. Омор эки аяк кымыз ичкеден кийин Садыр баатыр
Оморго карап «Сөз сенде калды. Бүргө бала сөз сенсиз ачылбайт деп отурат.
Болгон ишти болгондой чындыгын айт», деп Омордун оозуна сөз салат.
— Кудайды кантейин, кыркыбыз тең жалгыз Бүргө баладан аттан түшкөнбүз,дейт ал болгон ишти болгондой жашырбай. Алгач найзаны Бүргөгө мен өзүм
сундум, качырганым кара чаар жолборс болуп көзүмө көрүнүп, көзүмдү караңгыулатып, найзамдан ажырап, аттан түшүп калыпмын. Ошентип баарыбызды аттан
түшүрдү. Союлдарыбызды дөбөнүн түбүнө жыйдырып, өзүбүздү дөбөгө чыгарып
барып, тегерете бир карап алып, жай-жапсарыбызды сурады. Мен баардыгын
айттым. Ошондо Бүргө менин атымды сурап алып «Омор аке,- деп туруп сөз
баштады. — Кийин туура эмес сөз чыкпасын, улуусу да, билгири да, сөзмөрү да сиз
көрүнөсүз, чындыкты бузбай айтып беришиңиз үчүн бир ооз мусулмандык
каргыш алып коюңуз» дегенде айласыздан «Эгер жалган айтсам кыргызымдын,
анын ичинде жети атамдын арбагы уруп кетсин» деп каргыш алганым чын эле, —
дегенде отурган эл дуу көтөрүлүп кетет.
Чындыкка эми көзү жеткен Садыр баатыр Бүргөнү чакырып алып, чагым
менен мейман туткун кылганына кечирим сурап, кимдер чагым жасаганын өзү
тартипке саларын айтып, келген элге ыраазычылыгын билдирип аттандырып
жиберип, Бүргөлөрдү өз үйүнө кийрип, үч күнү коноктоп, жөнөтөрдө тогузуна
бирден токулгалуу ат мингизип, бирден чепкен жаап «канатташ элбиз, бирибирибизге көз сала жүрөлү» деп, узатып кала берген экен. Бүргөлөр кайра айлына
келгенче, айылдагылар ар түрлүү ойго түшүшүп, барып билип келүү үчүн эки
мыкты жигитти жөнөтмөкчү болуп турганда, олжо-буйласы менен Бүргөлөр
келип калат.
Кийинки жылы күзүндө Бүргө жыйган эл-журт баш кошуп биригип, чоң
курултай куруп Бүргөнү 17 жашында хандыкка көтөргөн деген сөз бар. Ошондон
23

www.bizdin.kg

тартып «каранын ханы хан Бүргө» деп аталып калган дешет. Бир аты «кара
кулак» деп аталган. Бүргөнү колдогон жолборс болгон деп айтылат.
Садыр баатыр Бүргөнү айлынан узатар алдында «Мындан ары сени, бала
баатыр деп жүрөйүн» дегенде, Бүргө: «Атымдан эле айтсаңыз болот, дайыма эле
бала бойдон турбасмын» — деген экен. Сөздөн жыгылган Садыр эмесе «Бүргө
баатыр деп жүрөйүн» дейт тура.
Бүргөнүн ким экенин кызы Ак Шербеттин кошогунан эле билүүгө болот:
Эрдигине төп келип,
Кек сактабас эр болгон.
Калын кыргыз журтуна,
Акылы менен тең болгон.
Элди баккан энедей,
Дайрадан да кен болгон.
Атакем барда кыргыз ток,
Аларга болгон чеп коргон.
Анда кими тең эле,
Атакеме он-солдон...

Кытайдан кызыл таш алган,
Кыйын баатыр аталган.
Кыйыгына тийбе деп,
Кытайдын ханы жалтанган.
Букардан булум мата алган,
Бүргө баатыр атанган.
Бурмалап кантип айтайын,
Букардын беги жалтанган.
Кокондун бийин козгогон,
Тагынан кетип боздогон.
Салык төлөп саргайып,
Экинчи жолун тоспогон.
Казак менен катташкан,
Кыяматтык антташкан.
Сыпатай менен сырдашкан,
Бирин-бири сыйпашкан.
Сыпаттайдын эл-журтун,
Көчүртүп келген кыйбастан.

Арыгын мыктап чаптырган,
Элине аштык бактырган.
Кенен Мерке талаасын,
Керемет кылып ачтырган.
Өрүшүнө мал толгон,
Өрөөнүнө дан толгон.
Мындай ишти козгогон,
Атамдан башка ким болгон.

24

www.bizdin.kg

АКМАТ КАРАБАЙ УУЛУ
САДЫР АКЕ
Эл ичинде Садыр акени «саяк Садыр аке» деп аташат. Түбү саяк. Саяктан Каба,
Кабанын кичи аялынан Шыкмамат, Шыкмаматтан Куткамерген, Бектемиш.
Ынжай деген төрт уулунан көлдүн күңгөй өрөөнүндө Акылбек, Аңылдак, Бакачы,
Бокотой, Барак, Кожояр, Бөлөкбай айлы азыркы Ысык-Көл районун түзөт. Ошол
чөлкөмдөгү Кожояр атадан тараган Эсенбай, Ырыстай, Асказан, Эсен түгөл, Кулча
деген эл бар. Ошол Асказандан чыккан Жолболду аттуу кишинин уулу ушул биз
кеп кылып жаткан Садыр аке.
«Саяк Садыр акенин айлы», «Садыр акенин тукуму», «Садыр акенин жээни»,
«Садыр акенин жери» деген сөз ушул күнгө чейин эл оозунда. Бугу Кыдыр аке,
саяк Садыр аке деген эки аттын даңазасы дастан. Садыр акенин мезгилине чейин
Шыкмамат саягы чачылып, беш ата Кожояр эли текестин Шаты деген жеринде,
Чиркей Бөлөкбай уругу Сарууда, Олжобай чоң чарык Тозор, Тамгада, Бокотой
Барак, Кара Мойнок Кь1зыл Сууда, Ат-Башы, Нарында, Аңылдак, Акылбек
Күрмөнтү, Челекте жашап уруу бирдигинен ажырап калган.
Кечээ Ормон, Балбай чабышында саяк эли экиге бөлүнүп арабөк калган. Бул
мезгилде Нурдөөлөт баатырдын карылуу билеги аны ээрчиген эл менен бирге
Балбай тарабында болуп Төрөкелдинин белин ийет. Ушундай каар заманда эл
азабын моюндаса да аталаш тууганы саяк Алыбек баатырдын өлүмү кунсуз калат.
Ушул ыза Нурдөөлөт баатырды намыска чакырды. Ал чачылган элин жыйнап Көл
бооруна бириктирүүнү чечти. Бул ишке өмүрү учкай келип, жер чегин бөлүп
калганы менен элдин болуштук теңдигин ажырата албай кетти. Ал иш Садыр
атанын мезгилине туура келди. Бүгүн Ысык-Көл дүйнөгө таанылып, келимкетимдин айлы болуп турган чакта Садыр атанын жыйнаган журту чоң кадырга
ээ. Ошол элдин бүгүнкү урпактары Садыр атанын укум-тукуму атанын атын
түбөлүккө калтыруу үчүн күмбөз салдырып, 170 жылдык тоюн өткөргөн
жатышат Мен бул кебимде ал кишинин атын кагаз бетине калтырууга
аракеттенген ата журттун куйма кулак уландарына үн кошмокчумун, 1958-жылы
Чолпон-Ата калаасынын тургуну Мамбет деген кишинин үйүнө барып калсам
казак элинин атактуу залкар жазуучусу Муктар Ауэзовду коноктоп олтурган экен.
— Кел, кел Акай, ой ырас келбедиңби. Кабарың билинбей кетти. Аман
эсенсиңби? Жаман чүрпөлөрүң чоңоюп келе жатабы? — деп жүрөктү ысыта
жылуу сөз менен кабыл алды. Андан кийин мен төрдө олтурган Муктар агага кол
берип, алардын катарынан орун алдым. Макем мага кайрылып:
— Ээй Акай, бул кишини тааныйсыңбы? — деди.
— Тааныбай анан бул киши түгүл Абайды — Эрболу менен, Кунан байды —
Деркенбайы менен, Айкеримди — Токжаны менен, Османды — Теке жаны менен
тааныйт эмесминби, — дедим. Муктар ага чыканагына жаздык коюп жамбаштап
жаткан эле, башын көтөрө келип:
— Акел алаканыңды, менин окуучуларым дал сендей болот деп ойлогон эдим.
Бар экенсиң го карагым, — деп колумду кое бербей өзүнө тартып, жанына алды.
Мен Муктар аганы башында көргөн эмесмин. Ошол жылдарда ал кишинин Абай
романы кыргыз тилине которулуп жаңы чыккан. Ал китепти мен эң кеминде үчтөрт жолудан окуп, каармандарын өз айлымдын кишисиндей эле таанып калгам.
— Карагым кайда иштейсиң? Не кесип кыласың? — деп мага кызыга берди.
Макем ал кишинин сөзүн бөлүп:
— Ээ Муктар мырза Абай китебиң менен мүлдө казак элин дүнүйөгө
тааныттың. Сөөгүң казак болгон менен этиң кыргыз болуп калды. Суусун ичип,
25

www.bizdin.kg

көлүнө кирип, жээгине үй салып жатасың. Эми кыргыз элинин дагы бир уулун
«Абай» жаратпасаң кыргыз ага-туугандарың сизге ыраазы болбос.
— Ээ Маке, кана кимди атайсыз? Катарыңда тирилүүчү Абай барбы? -деп
ойлоно түштү.
— Бар. Жумгал элинен Куйручук, Нарын элинен Көкөтөй, Ала Көз Каабадан
Жоошбай деген кишилер чыккан. Ар бири бир китеп, андан башка да сиздин
калемиңизге арзый турган кишилерибиз толуп жатат.
— Оо Маке, кол жетпеген бийикке колтук сөз дейсизби? Куйручукту жазыш
үчүн эң кеминде Куйручуктун өзүндөй киши керек. Болбосо андан күчтүү
кишинин калеми талап кылынат. Ал кишини ошондой киши жазбаса башка киши
жазып Куйручук жарата албайт. Жазган менен ал Куйручук жаралбайт. Алар бул
дүйнөгө жүз же миң жылда бир келүүчү табылбаган залкар адамдар го. Кудайдын
өзү жасаган улуу кишилер го. Андан көрө өзүңүздүн агаңыз саяк Садыр аке деген
кишинин атын угабыз. Мына ошол кишини эске алсаңыз болот. Мени көрсөтө
берип:
— Мына жаныңда отурган бала ошол кишинин небереси.
— Солай де. Басе, басе сөзүң жүйрүк. Жүзүңдө жакшы адамдын белгиси бар
колуңан келчү жигит көрүнөсүң. Сол атаң жөнүндө уккан-көргөнүң бар чыгар.
Сону кагаз бетине түшүрүп жүр. Элден укканыңды калтырба. Сүйүмбай акын сол
Садыр атаңды эң жогору баалайт. Мукамбет пайгамбарга пайгамбарлык 40
жашында келген сыңары Садыр акеге да бийлик өтө кеч келди. Ашкере
калыстыгы менен казак, кыргыздын кан казынасы болду. Адам бүткөндө мындай
адамды көргөн эмесмин.
Сүйлөгөндө эки колтугунан эки жолборс чыгып тургансып, укканын сестентип
желпинип сүйлөчү эле дейт. Ал киши бет алган сөздүн бели сынып, жообу
тилинин учунан ыргып кете турган. Каргаса каргышы, жалгаса алкышы
жаңылбаган олуя киши дечү экен. Каармандын сөөлөтү ушундай алп болбосо
жазган китептин кадыры көтөрүлбөйт.
Улуу кишинин бул сөзүн укканда бүткөн боюм чымырап, көз алдыда Садыр
аке деген бир чоң роман тартыла түштү. Ошондон баштап ал жөнүндө эл
арасында айтылган ар кандай уламыштарды жыя баштадым. Тилекке каршы
менин жыйнаган материалдарым Муктар аганын колуна тийбей калды. Өзү
айткандай өмүрү жетпеди. Андан бери көп заман өттү...
«Төрөлүү бар, өлүм бар, тирилүү жок» деген сөз бар. Мен тирилүү бар,
тирилген кишиге өлүм жок демекчимин. Сөөгү көрдө жатса да сөзү элде калган
киши — тирүү киши. Элге кылган жакшылык жерге жайган суу менен тең. Ким
гана болбосун баласынын атын Садыр коюп, тоюна токсон бээ сойсо да биз кеп
кылып жаткан Садыр аке боло албайт. Садыр аке болуш үчүн өлүү да керек,
тирилүү да керек.
Ормон Балбай чабышынын жалыны сууп, Ормон — Балбайдан, Балбай —
орустан өлүм тапкандан кийин белек, саякка Нурдөөлөт болуш болду. Ал кезде
казак кыргыз Жети-Суу эли бир гана оезго Алма-Атага баш ийишчү. Көл боорун
эки болуш элге бөлүп, орус бийлигин акырындык менен элге сиңирген чак. Бул
шайлоодо белек элинин кеңеши бир бүтүмгө келип болуштукту Нурдөөлөткө
ыйгарышты. Сыягы «кара саякты» Ормонго кармап беребиз деген айыбын
эскертишти. Экинчи жагы эртеңки күн кандай болот, орустар менен тил
табышпай калсак эмки бел кылаар баатырыбыз Нурдөөлөт деп билишти.
Нурдөөлөт болуштук мандатын алып элге кайтканда белек, саяктын мыктылары
түгөл Нурдөөлөттүн артынан ээрчиди. Ал үн-сөз жок жүрүп олтуруп Кичи
Өрүктүгө келип жетти. Өңөрө келген найзасын ошол жердеги Калмак-Дөбөнүн туу
чокусуна өзүнө таандык балбандык менен матыра сайды. Белиндеги курун чечип
найзаны белине байлады. Анан элге кайрылып: «жер чеги ушул, куу найзанын
26

www.bizdin.kg

доору бүттү, итче кабышып, карышкырча кармашып, алышып жүрүп чарчадык.
Мындан быягы Күрмөнтү, Ой-Тал, Түп, Кара Талаа, Жыргалаң, Талды-Суу,
Каркырага чейин Белек ата сенин жериң, быягы Өрүктү, Таштак, Кичи Ак-Суу, Чоң
Ак-Суу, Корумду, Долоноту, Кой-Суу, Чок-Тал, Тору-Айгыр, Сары-Камышка чейин
Саяк ата сенин жериң, — деди. Азыркы Түп району менен Ысык-Көл районунун
чек арасы ошол Нурдөөлөт баатырдын сайган найзасы сайылган күндөн тартып
ушул күнгө чейин күчүндө.
САДЫР АКЕНИН ТЕКЕСТЕН КЕЛИШИ

Нурдөөлөт 1856-жылы күзүндө Бурул чага үйлөндү. Бул кезде болуштун улуу
аялынан Калкан, Алжан, Кулубай, Карабай деген балдар төрөлүп алды энчисин
бөлүп калган. Калкандын колунда Нурдөөлөттүн бир желеси, союшуна кою,
саарына ую дегендей анча-мынча гана малы бар. Анын чакан чарбасы жайкалган
жайлоо, кең өзөн кыштоо тилеген жок. Өмүр бою куу найза көтөрүп, темир тон
кийген денеси азыр башына конгон мансабына, момун элдин ызаатына, жаңы
токол жытына магдырап эс ала түшкөнсүдү. Тез эле сергип боюна курсак алды.
Жашы элүүнүн жоон жерине барып калса да чачы кара, сакал-мурутунда агы жок,
али алибеттүү, бели бекем, эти темирдей чың, анын бул турпаты жаш келиндин
эңсөө кубатын нааразы кыла элек. Ынтымагы — ысык, Бурулчанын төшүнө
таштаган оор колу уктаганда теги бир салмактуу. Уйкусун бузбай, Бурулча эки
колдоп төшүнөн капталына зорго жылдырат.
Табигат берген Буручанын карасур тарткан сулуу жүзү, ботонун көзүндөй
балбылдаган карагат көздөрү, эки ыйынган жапкан чачы, башына кийген ак
элечеги, анын жээгине жарашкан кастадай ыргагы жаш денени ого бетер көркүнө
чыгарат. Жашка толуп, бой жетип келген кыз турпаты болуштун боорун эбак эле
алып түшкөн.
Нурдөөлөттүн босогосун ал токол катары аттанган жок. Тегиз түз Алдаяр
Моюттун насили катары теңдигин көрсөтүп, турак конушун кең кырчындан,
кадимки кан Ормондун конушунан тапты. Сулуу баатырды кучагына алып жаткан
сүйүктүү бир түндүн таңында колун мойнуна орой берип экилене сүйлөп:
— Өзүңүздө болбосо да элиңизде кур эмес. Текесте боз үйдүн жыгачын жасай
турган уста туугандарыңыз бар экен. Кадырыңызды салсаңыз да 120 баш боз
үйдүн жыгачын жасатып бериңиз. Күңгөй, Тескейдеги колунда бар ага
туугандарыңыздан койдун ак жүнүн суратыңыз. Төө чуудасы, жылкынын кылы
дегендей байларыңызга салмак салыңыз. Элиңиздин уз, жез оймок келин
кыздарын жаныбызга коңшу алалы. Эл башы, журт атасы сиздей адамдын ак
чатыр боз үйү, кою, айлы, өрүш толгон малы болгону жакшы, — деген.
Бул жарлык белек, саяк элинин он сегиз старчынынын кулагына түштү. Эл
акка, мал көккө тойгон кезде төө, өгүзгө жүктөлүп, айылга журттун кошумчасы
биринин артынан бири келип жатты. Ат каратил болуп жайлоо жайкалган маалда
не бир жез оймок байбичелер, ийне көзүн жырган нечен бир аты айгине уздар,
бойго жеткен кызы бар чакан бүлөлүү аялдар айылга толуп кетти. Он сегиз
старчын элден көчүрүлүп келген ЗОдай ак үй Бурул чага коңшу болушту. Бул
жайлоого ушунусу гана жетпей турган. Бир капшытта жүн сабалып, сабоо
кайчыланат, бир капшытта өрмөкчү аялдар жип керип жатат. Тиги астыңкы Кара
Булактын боюна кара казан катар асылып суу кайнайт. Кызыл билек күчтүү
келиндер кийиз басат, оролгон чийди торпокко сүйрөтүп, күрсүлдөтө тепкилеп
балдар чуулдайт. Байбичелер шоона ийрип, жип челдейт. Коңшу үйдө булоолонуп
эт бышат. Сабаа күрпүлдөп, сары кымыздын жыты аңкыйт. Эптүү келиндер
боёлгон жүндүн үзүмүн, ийрилген жиптин учугун жоолукка ороп, айылдагы
кайнилерине жөнөтөт. Тартуусуна козу, чанач кымыз алдырып, катарына
27

www.bizdin.kg

кадырын даңазалайт. Койчу деги булардын жанынан өткөн эркек заты бир
колкого кабылбай койбойт. Шылтоого шынаа, шыңкылдаган күлкүлөр.
Кечинде тиги тоо башынан суунун жээгине чейин жыш өскөн калың
карагайдын калдайган карааны калкыйт. Четтеги кош балатыга салынган
селкинчек айга серпилет. Кыз чокусунда үкү, келин соорусунда күмүш чолпу
соору таптайт. Сыбызгыдай созулган ичке үн, салкын жел ала качкан ачык обон
кулактын күлкүсүн жибитет.
Берки түздө ак чөлмөк, дүмпүлдөк, шабият тепкен боз балдар... Күрөш, эңиш,
аркан тартыш. Айылдан алыс өзөндө суу таш сабап шаркырап агып жатат. Ай
жарык, «Бурулчанын селкинчек» деген элге тараган атактуу күү түбүн
жылтылдата суу каптаган эчки талдын арасынан көрүнгөн сыяктуу мөлт этип
жүрөктүн кылын чертип чыга келди. Бул күү түндөсү кыз-келиндердин ооз
комузунда ойноду. Күнү бою жигиттердин жыгач комузунун кылын чыңады, элге
тарады. Ушул айдын биринде Бурулча самаган он эки канат боз үйдүн жыгачы
жүктөлгөн көч келди. Көч башчысы Садыр, төөнүн жетегинде устанын эки баласы
Олжобай, Койлубай. Төөлөр оозунан жин бүркүп, жерге денесин оор таштап чөктү.
Узуну беш кулач келген кызыл уук, он муун кереге жыш оюлуп, кооз жасалган
түндүк, тапшырмасы жазы кош эшик босого таяк, боз үйдүн жабдыгы
кемпирлерди тамшантып, келиндерди таң калтырды. Садыр бул түйшүккө назар
салган жок. Түз эле Нурдөөлөттүн тобун көздөй басып барды. Токтолуп калган
жигит алар менен салабаттуу учурашты. Жүзүндө ич жылытар касиети бар эр
мурундуу, кең кабак, ачык маңдай кара жигит балбан көрүндү.
— Оо жигиттер, балдарга суусун алып келгиле деп коюп Садырдын кийген
киймине, турпатына көз жүгүртүп олтуруп, Текестеги туугандардан кабар алды.
— Садыр иним Кожояр атанын балдары канча түтүнсүңөр?
— Жүз алтымыштан ашабыз.
— Силерде да каттоо жүрдүбү?
— Жок.
— Анан кантип билдиң?
— Силердин элди орус каттап жатат деген кабар бизге да жетти. Ошондон
улам ички жамандык-жакшылыкка ыгым-чыгым эсеби үчүн санап чыкканбыз.
— Элге келүүгө оюңар барбы?
— Бар эмей. Бар.
— Майрык агаң тирүүбү? Кайран киши байбичеси каза болду деп уктум эле.
Жүдөп калгандыр ээ?
— Ал кишини Бөжөй жеңеге никелештиргенбиз. Бөжөй жеңенин жолунанбы
өткөн жылы жазда ал киши да каза болду.
— Ыйманы саламат болсун, кайран киши изсив кетти. Бөжөй жеңеңди кантип
көндүрдүңөр?
— Ээ аны көндүргөн Таштанбектин көп малы да. Багуу-тозуу деген түйшүк
макул кылган.
— Бөжөй жеңең Таштакем өлгөндө жоктоо кошогу менен бир тирилтти эле.
Макемди да бирдеме дегендир?
— Маңпаң Маңпаң басканым,
Мампаңдап таруу чачканым.
Элге жаман көрүнсө
Өзүмө жаккан ары станым, — деген эле.

Нурдөөлөт боору эзилгенче күлүп «кайран жеңем, кайран жеңем» дей берди.
Ушундан кийин Садыр Нурдөөлөттүн айлында он күн тыныгуу алды. Бул
аралыкта жүрүм-туруму менен бат эле элге алынып кетти. Сезимтал, байкоо
28

www.bizdin.kg

сергектиги көзгө көрүнө баштады. Жүрүм-туруму келин-кыздардын арзуу
толкунун дүрбөлөң салды. Адептүү, сылык мүнөзү, таасын айткан курч сөздөрү
көбүн өзүнө тартты. Көбүнүн көңүлүн сүрдөттү. Бир күнү кечинде Нурдөөлөт
Садырды жанына алып олтуруп:
— Элдин жерин өзүнө кайтарып алып бербесек сенден кийинки Шыкмамат
тукуму бизге ыраазы болбос. Каба атаңдын сөөгү Чолпон Ата мазарында
Долонотудай жатат. Олжобай Чоң чарык туугандарың Тамга, Чыракта, сырт
жайлап көлдө кыштап жылуу жаткан өңдөнгөн менен кечээги бугу-сарбагыш
чабуулунда алардын азабы биздикинен кем болгон жок. Кенжебай агаң баштаган
Бөлөкбай, Чиркей туугандарың — береги Шалбаада. Малынын асылын арык
тукуму көрүп, күлүгүн жээликкен жигиттери минет. Бир гана Бектемиштин
балдары Дөөлөт, Асылбек, Торпок мени ээрчип мында. Төлөк Барактын жарымы
— Челекте. Бокотой Барак Кызыл-Суу, Кара Мойнок, Ат-Башыда. Өзүң айлың
менен Текесте, Кытай жеринде алыста жатасың. Ошол элиңдин аяк-башын
жыялы. Сен мында кал деп кесе айтты. Ошентип Садыр Кара Өзгөй Калкан, Көк
мурун, Торгой, Көпкөн Солто атыккан болуштун жигиттеринин катарына
кошулду. Садыр тынымы жок сырткы жумуштарда жүрдү. Барган иши орундуу
чыгып, алып келген жообу анык, так, эл жумушу үчүн тынымы жок. Кыш
кычырата бастырып Тамга, Чыракка барып Булан, Ыйманкул деген эл
билермандары менен сүйлөшүп, алардын айылын Күңгөйгө көчүрүүгө макул
кылып келди. Шалбаага келип Кенжебайга кеңеш салды.
— Алды менен сен көчүп кел, андан кийин мени козго деп текебер сүйлөп
теңсинбей койду. Мындан тышкары падышанын ырамат чыгымын жыйды. Элдин
жайлоо-кыштоо, талаш-тартыш чыр-чатагын ажыратты. Эл ичинен зулум, митаам
кишилердин жорук-жосунун көрдү. Момун ак түз кишилердин ырайын тааныды.
Ар кандай арам иштердин изин жорук тап бат эле белек, саякка таанылды.
Кийинки жылы жай айынын биринде казак элинин кадырлуу кишиси, айтып
берүүчүсү бар олуя Деркембай карыя келип түштү. Ал кишини Нурдөөлөт өзү
ызаттап боз үйдүн кийиз эшигин өз колу менен көтөрдү. Бул кезде Садыр боз
үйдүн капшытында уктап жаткан. Ата байкоо салган Деркембай анын жышана
түш көрүп жатканын билип, артынан кел аткан кишилерге белги берип ойготкон
жок. Артынан кирген Нурдөөлөт Садырдын уктап жатканын көрө коюп,
Деркембайдын ойготпо деген белгисине байкоо салбай, тур Садыр, конок келди
деп ойготуп жиберди.
Деркембайдын бул конушка биринчи келиши эмес. Ормон доорунда да келген.
Калыгул олуяга кезиккен. Анын бул жолку сапары Нурдөөлөттү калыс болуш
чыкты деп уккан. Алдаяр Моюттун кызына үйлөнгөндөн бери ташы өөдө кулап,
элде жок ак боз үй көтөрттү. Тою салтанаттуу жакшы өттү деген кабарды уккан.
Деркембайга арнап тай союлду кечинде. Болуш Деркембай менен бирге отуруп
чай ичсин деп, Ырыстай Таштаке деген кишини чакыртты, ал киши келбей койду.
Үстүнө чакырылган Аңылдак, Акылбектин үч-төрт кишилерин көңүлү өзү көрүп
жүргөн кишилердин катарында баалаган жок. Кичине үстөлдүн үстүндө күңүрт
таш шам жанып турду. Ал шам кең үйдү толтура жарык кыла албады. Жалгыз
Деркембай сүйлөйт. Анын түгөл аңгемесине дитин берип дасторкон четинде
Садыр олтурат. Мейман алдындагы ызаат сый тамак, Садырдын колу менен
сунулуп алынып жатты.
— Орус мыйзамы келди. Келгенде да баарыңды далыга чаап, таптап келди го.
Ага Султан улук бар. Өл дегенде өлбөсөң, жүр дегенде жүрбөсөң, укуруктап
курутаар деген заман. Элиң үчүн жаның ачып, жан алакетке түшүп баш-аягын
жыйып жаткан экенсиң. Жалгыз экенсиң дөөлөтүм. Аял жакшы эр жакшы, супсур
суук кара кийизден суурулуп чыгып, кош кабат төшөккө жаткандын өзү — олжо.
Колтугуңду керип найза сунуп жүрүп эмне таптың. Көргөн көзүң көмкөрүлүп
29

www.bizdin.kg

жаткан эрдин өлүмү же бирөөнүн алал жыйган малын тийип казы-карта
кеткениңби? Кана айтчы? Карышкыр насибинен канча айрымаңар бар эле? Ормон
ордодо уттурган тогуз байталын берип, коногун сый аткарганда, Балбайды орго
таштабаганда элге бүлүк салган бул алаамат болмок эмес. Мындан Балбайдын
жүрөгү жалтандыбы? Кайра баласын үңкүрдөн алдырган сырттан сыңары каарын
кайрабадыбы. Алыбек иниңдин да жөнү ошондой болду. Биздин тартып
албаганда ал андан кетет беле. Алыбек экөө таяке жээн эле. Анын үстүнө алган
жесири Ормонду Ормон кылган Алыбек, Төрөкелди, Адыл эмес беле. Аял заты
баарыга бир, таттуу даамын башкадан татса деле болмок.
Ээ Нурдөөлөтүм, күн кандай, булут кандай деп бар тилегин көктөн тилеген
элиңдин эмки жөнү башка. Сабатың болбосо күнүң караңгы. Окубасаң оюң чолок,
тилиң — дудук. Кериле кетмен чаппасаң курсагың — ач. Уй бакпасаң сааның
тартыш. Тар заман деген ушул. Ал замандын башкы көчүн мына сен жетелеп
буйласын чоюп олтурасың. Элиңде ыйман, балаңдын тарбиясы болсун, — деди.
Бул сөздүн баардыгына кунт коюп, Деркембайдан ызаат сактап Нурдөөлөттүн
катарында олтурган Бурулча Садырга бата тиле дегендей ишарат берип
дасторкондун бир этегин жыйнап кирди. Алсыз чырак Деркембайга анын жүзүн
эми көрсөттү. Кызылы кызыл, агы ак албыра түшкөн кара сур жүзүн суктана
карады. Анын жүзүнөн аял сүрөтүнөн башка эркек беренеси бар экенин көрдү.
Оюнда алдың ачык, көңүлүң даркан талаа. Адамда жок ак көңүл жаралган аял
затынын ак жайданы экенсиң го дей берди эле ар дайым Деркембайды
ээликтирип ээрчиткен «Сын»: «жок Деркембай, жаңылышасың, артынан калбай
ээрчиген ала аркандын учун албарсты кармайт экен. Жайган төлгөсүн түн
дүрбөлөңгө салып, бар жакшылыгын кара суук кагып турат. Жатынында
жарамсыз жакшы жеңил ой сөз жатат. Өмүрүнүн арты узак жомок, топурагын ач
бел куу жолдон буюрган экен» — деди. «Сындын» бул кабарын Деркембай Бурул
чага ыраа көрбөй тетири карап кетти. Эртеси Нурдөөлөт Деркембайдын
шыбагасына бээ жетелетип, үстүнө чапан жаап узатты. Деркембай аттанып
кеткенден кийин Нурдөөлөттүн үйүнө түндө Деркембай менен бирге олтуруп
тамак жесин деп чакырткан Таштаке келип түштү. Ал киши Нурдөөлөттүн
теңтушу экен.
— Ээ Таштаке баатыр, түндө Деркембай менен бирге олтуруп сөзүн угуп,
табакташ болсун деп чакыртсам келбей эми андан калган табак түпкө келдиңби?
— деди.
— Кантип келесиң. Же менин Деркембайдай минген атым, оозумда сөзүм
айтып берчү кыдырым болбосо, кийген киймим аныкыдай дөөлөтүмдү көтөрүп
турбаса кантип келип анын жанында олтуруп тамак жемекмин. Анын катарында
ушул жаман тондун ичиндеги боюма бүткөн касиетимди корутайынбы деп
келеминби. Түндө бир түш көрдүм. Ошону сага жорутайын деп келдим, — деп
алдындагы чынысын оозуна алды.
— Ээ ал кандай түш?
— Береги Жолболдунун баласы Садыр ак боз ат минген экен. Башына ак селде
чалыныптыр. Береги Ысык-Көлдүн аркы четине үч сапар кечип чыгып, үч сапар
кайра кечип келди, жарданып карап турган калың элдин катарында олтурду. Ал
элден анын обройу төш жары бийик көрүндү.
Бул учурда Нурдөөлөттүн жанында Кашкардан келген соодагер Бурулчанын
үй жабдыгы үчүн боёк, жибек ташыган Алакун деген соодагер уйгур олтурган
болучу. Нурдөөлөт Алакун аке сен жоручу? — деди.
— Калаасына ак селде чалынса бул Садыр иниң ажыга барат экен, — деди.
Анын бул жоруган түшүнө ыраазы болбой Нурдөөлөт:
— Бул түштүн эки башы бар экен. Садырым өзүмдүн ордумду басат. Үзүлгөндү
улап, чачылганымды жыят. Эртеңки элимдин ээси түшүң түш эмес, туш болсун
30

www.bizdin.kg

деп бетине бата тартты. Анын бул сөзүнө жана аттанаар алдында Деркембайдын
өзүнө айткан бир сөзү түрткү болду. Сыягы Нурдөөлөттүн өмүр чегин сезген
өңдүү.
— Баатыр бардыгы жарашыптыр. Төрт тарабың — кыбыла болуп турган
чагың экен. Азбы көпбү кудайдын буйруган өмүрүн жашайбыз. Эртеңки камыңды
ойлоп, өз ордуңа даярдап жүргөн уулуң барбы? — деген. Бул сөзүнүн жообуна
Нурдөөлөт даяр эмес эле.
— Эл болгондон кийин чыгаар. Өсүп келе аткан балдар бар, деп мукактанды.
— Кечээки биз киргендеги уктап жаткан кара жигит кимиң? Өз тукумуңбу? —
деп сураган.
— Ооба өз тукумубуз. Аталаш туугандарыбыздын баласы.
— Кимиң болсо да мен үйгө кирген маалда кызыры түшүнө аян берип жаткан
экен. Колу эки тоонун башын чапчып, этеги тоонун түзүн шырып, оң ийнин ой
кыдыры ээлеп, ак жолун арыстан баштаптыр. Сенин эртеңки тууң — ушул. Акыл
качырбаган аяр, алысты көрө билген олуя экен. Кези келгенде жол нускаңды
ушул балаңа таштаарсың, — деди. Аттанаарда Деркембай Садырды өзүнө
чакырып:
— Касиетиңди кадырлагын. Акактай таза асыл зат экенсиң. Алышаартартышаарың арбын. Анткен менен колдогон кызырың тирүү, өмүрүң узак
болсун карагым, — деп аттанган.
НУРДӨӨЛӨТТҮН КЕРЕЗИ

Кийинки шайлоонун алдында Садыр Нурдөөлөттөн уруксат алып Текеске —
айлына кеткен. «Алышкан айгыр», «Мөөрөгөн уй», «Маараган койдун» чуусунда
арадан эки-үч жыл өтүп кетти. Бул эки шайлоодо тең белек эли Нурдөөлөттөн
болуштукту талашкан жок. Нурдөөлөттүн жолу жакшы болду. Алышып-жулушуп,
талашып, тартышып, союл, чокмор көтөрүп кагылышкан зөөкүр элдин жолу
жөнгө салынды. Журт агымы бир беткейлерди. Мал төлү дүркүрөп өстү. Кечээ
күнү күн чыгаар алдында коңгуроосун шаңгыратып катуу өткөн почта орус
арабасы Нурдөөлөттүн дарегине тил кат таштап кетти. Ал катта Көл айланасы
Каракол өрөөнү болуп өзүнчө бөлүнүптүр. Алма-Ата дан жаңы оез келет экен.
Анын мыйзамына баш ийүү зарылдыгы өкүм кылыныптыр. Бул кабарды
Нурдөөлөт төшөктө жатып укту. Оорулуунун түрү — суук. Алы начар. Жыгылган
күндөөң тартып тез эле өңүн суука салды. Каруусу кетип, кайры кайрылбачудай
ыңгайланды. Ал бул абалын түшүндү. Уйгу-туйгу ой толкунун калчап, Бурулчаны
жанына алып олтуруп көңүлү туура тапкан сырын айтты. Денесинин шишиги
киндигинен өйдө жылып, төштүн ай балкасын тиреп демин кысып, өмүрүн
шаштырып калган экен. Бурулча эшиктен кирип, ооруну аяп жанына кулак
кагыша келип олтуруп:
— Кайрат кылыңыз, айыгып кетерсиз. Артыңыз кур эмес Балдарыңыз бар.
Оору күрсүнүп жаздыктан башын күч менен өйдө көтөрдү, артына жууркан
койдуруп алып:
— Ээ Букей ыраазылашалы. Экөөбүздүн баш кошконубузга быйыл он жылга
аяк басты. Өйдө-ылдый айтылган кеп болс0 кечирип кой. Кечээги келген кат
кабардын мааниси Деркембай айткан акыр замандын босогосу сыяктанат. Эл
дыйкан, көчмөң болуп бөлүнөт. Мал каттоо, эл каттоо, жер чеги ченелет. Журтка
тушоо салынып, мыйзам жолу тарыйт көрүндү. Максатыма жетпей кетип баратам.
Элге эгедер болор эч кимим жок. Балаң жаш. Өзүңдөн башка атаарым калбай
турат. Элдин ээси эле сен бол, — деди. Бурулча чочуп кетти.
31

www.bizdin.kg

— Ээ баатыр алтын баштуу аялдан, бака баштуу эр ийги — деген. Калкан,
Карабайың бар эмеспи.
— Калкан жарабайт. Сөзү кырс, элге мерес, жакшылыгы аз. Андан өзүң да үмүт
кылба. Карабайды эл ээрчибейт.
— Ал болбосо Солто алысың эмес го.
— Солтонун тууган алыстыгын жерибеймин. Анын оозун;1а тили, башында ою
болгон менен дөөлөт көтөрө албайт. Колтугу ысык, кесири көп. Колун силкип
таштады.
Торгойдун тилинин эми жок. Максатсыз кой ойлуу киши Жунуш кайнагандын
малы бутун тушап алган, — деди да каңырыгы түтөп ойлоп отуруп, баягы сынчы
Деркембайд1>1н айткан сөзүн, Таштанбектин түшүн эсине алды.
— Садыр кабарсыз кетти. Эл тизгинин ошого ташта Бурулча бул сөздөн кийин
туш-тушка чабарман жиберип Эл жакшыларын жыйнап Нурдөөлөттүн керээзин өз
оозу менен айттырмак болду. Элдин аяк башы жыйылып, айыл төлө келгенден
кийин саяк, белектин сакалдуу-көкүлдүүлөрү Нурдөөлөттүн үстүнө чогулду.
Нурдөөлөт үстүнө жамынган жуурканын бооруна басып олтуруп:
— Ага, ини тагдыр жолу ушул экен. Ынтымактуу болгула. Белек, саяк бир боор
элсиңер. Акыл-кеңешибиз бир агайын элек. Эми мыйзам жолу бизди экиге бөлгөн
олтурат. Ар кимиң өз камың үчүн, башчың өз башы үчүн, камчы чапса да, акыл
тапса да бирине-бири айтпаган сыры зынданга түшкөн заман келди. Мына бул
Бурулча бириңе эже, бириңе жеңе болуп калды эле. Катарыңардан калтырбагыла.
Кеңеш тобунун арасына алып жүргүлө. Сөзүн угуп, өзүн сыйлагыла. Белек ага, ини
силерге ыраазымын. Силер мага ыраазы болгула. Саяк туугандарым силерге
айтаарым Жолболдунун Садырынан тизгин талашпагыла. Сыртка сүрдүү, ичке
жылуу сүйкүмү бар. Ошону алдыңарга салып, артынан ээрчигиле! Калкан Садырга
өзүң бар! Же өз атыңдан киши чаптыр! Бул жыйынга Садырды катыштыргыла —
деп буюрду. Ушинтип Калкандын Садырга катып жүрүүчү арам оюн өзүнө артып,
жолун бууду. Бул сөздү уккан Солто, Торгой туугандары оозун басышты. Адатта
өлүм астында айтылган керез аткарылат. Садырга Калкан киши жиберди.
ЖАҢЫ ОЕЗДУН КЕЛИШИ

Мезгил күз. Күн илеби салкын дээрлик эмес. Көлдүн коңур мүнөзү али ачуу
сууктан кабар бере элек. Белин ак мата менен курчанган кишилердин көбү үстүнө
жеңил чепкен кийишкен. Баары курсактуу, өңү кызыл. Бул топко Бурулча да
келген. Көрө кетели деп кайрылышкан белек элинин тобуна кошуп Нурдөөлөт өзү
жиберди.
— Бар Бүкөй, баргын! Элдин ичин толтур. Оёздун оюн тап. Кайын журтуңдун
ар кандай иштерине кийлигиш. Кебине аралаш, — деп чымырканып белин бууп
эшикке чыгып Бурулчаны өзү ат казган.
— Кум бел бекетине сегиз старчын эл, он боз үй тигип, сегиз бээ, сексен кой
союп каз катар казан асылган. Калдайган уча, чубалган чучук, табактай куйрук
май кайнаган казандын буусу түтүнү суюк жылуу илеп чачып майлуу эттин
жытын алда кайда ала качууда. Эл көп. Тигилген үйлөрдүн үчөө бош. Ичи таза.
Астына кийиз, шырдак, көлдөлөң салынып, керте-керте жыйылган шайы, тукаба
жууркандар, ала баканга илинген илбирс, сүлөөсүн ичик, жүк үстүнө бош
ташталган түжү териси, калган жети үйдө белек элинен келген сакалдуу,
көкүлдүү эл агалары. Бул күнү Бурулчанын жүзү Ысык-Көлдүн жайкы таңындай
ачык жаркын экен. Кийген элечеги боюна жарашат. Сыртын капкара баркыт
менен тыштап, улак терисинен жасалган жеңил ичигин жамынып ботонун
көзүндөй жалт-жулт эткен кара көзүн кабагынын эки ыптасына ийиле түшкөн
32

www.bizdin.kg

кашы көркүнө чыгарат. Жазы маңдай, кырдач мурун, чап жаак бул аял көк чөптүн
арасында жалгыз ачылган ак гүл сыяктуу. Жанында — Солто.
Кессеңирдин боюнан коюу чаң чубады. Шаңгыраган коңгуроо үнү. Улам
жакындап тез эле аркы белестен он чакты араба чыга келди. Алды артында
сороктогон атчан солдаттар. Жолоочулардын карааны өтө эле сүрдүү. Элге жаңы
келе баштаган атчандар артынан түшүп, кара журт каз катар тизилип колдорун
бооруна алып жолдун жээгине тизилишти. Көкүлүнө кызыл ак жибек байлаган үч
ат чегилген аземдүү араба арттагы арабалардан бута атым алдыга келип токтоду.
Анын ичинен ак кемсел кийген, ийинде капкак жабуу чени бар эткээл семиз киши
түштү. Жаныңда тилмеч боюн бир аз түзөп, белиндеги курун эки жакка сыдыра
тартып, бутун аскер кадамы менен шилтеп, баш кийимин албай, оң колун
жаагына көтөрүп катар тизилген элдин алдынан өтүл кайра кайрылганда топтун
арасынан суурулуп, чыккан бир он беш кишинин колун кыса кармап учурашты.
Алардын катарында Бурулчанын колу да сунулду. Оезго бул аялдын жылуу колу
дарамет түү сезимди. Оез кыргыз, казак элинде аял киши мындай ишке
аралашпастыгын билет. Ага таң калуу менен көз кырын салды. 28 жаштагы
аялзатынын толгон кураш Бурулчанын төш этин чыңап, оёздун көзүн толтурду.
Оез тилмечине:
— Бул киши ким экен сурачы, билчи? — деди.
Анын жообун Солто берди. Бул киши болуш Нурдөөлөттүн зайыбы. Сизди
тозууга келди. Болуш жиберди. Ал киши өзү оору, — деди. Кандай маселе болсо да
бул киши болуштун атынан сизге жооп бере алат.
Бурулча оёздун күтүмүн өзүнө алды. Мындан кийин тилмеч элге жарлык
айтып, элди Караколго жыйынга чакырды. Жөнөөрдө оез Бурулчаны өз жанына
алдырды. Жулкунган күчтүү семиз аттар аба жиреп Караколду көздөй жол
тартты. Адатындай аскер сороктоп артынан калган арабалар жөнүмдү. Калың
журт дүр этип, кышкы учкан таранчынын тобундай атка минип жабыла
бастырды. Белек элинин жоону Сарыбайга, Жайыл уулу Белек деген киши
Бурулча түшүп бараткан арабаны көрсөтө берип:
— Атасынын төрүндө карытам. Энесинин этегинде төтөгөмүн деген элеңер.
Эми Бурулчанын артын искей-искей бастыргыла, — деди. Бул узак бараткан
жолдо тилмеч аркылуу оез Бурул чага жаңы жол-жобо жөнүндө түшүнүк берип
келатты. Бурулча дан бул элдин жөн жайын сурап билип, алардын үрп-адатын,
каада салтын, ата сурап билди. Күлгөндө жарк эте калган аппак тиштери, тамаша
аралаштыра сүйлөгөн жүйөөлүү сөздөрү оезго абдан жакты. Ысык көрүнгөн бул
аялга чын пейли менен сылык, кошомат мамиле кылып келатат. Бурулчанын
баамында бул ак чач оез колу ачык, ак пейил, жакшы адам көрүндү.
— Бу сиз айткан сөзгө караганда Күңгөй, Ак-Суу болушу экиге бөлүнүп калса
Сиз болуштукка жарай турган адам экенсиз деп чын ниетин билдирди.
— Аял заты ал даражага арзыбайт. Менин колдой турган бир гана кишим бар.
Ар оорулуу. Үйдө төшөктө жатат. Андан кийинки тагдырым караңгы. Ал эми сизге
айта турган ошол болуштун аманаты — бүгүн Текесте. Ага киши кетти. Эртең
келет. Ошону болуш кылып шайлап бериңиз. Анын колунда Сиздин урматсыйыңызга татый турган эчтемеси жок. Асыл, алтыны башында. Көрүшүүгө күн
жакшы болсун десеңиз менин Сизден сураарым болуштун ошол аманатын
аткарыңыз. Болуштун керээзи ушул. Анын колунан бийлик талашууга эч ким
батына албас. Ошону аткарыңыз. Эртеңки ажатыңызга барбыз. Оез башын ийкеп:
— Айтканыңыз болот, бирок элиңердин саны жетпейт экен. Болушка
бөлүнгөн чыгымды көтөрө аласыңарбы?
— Ал киши менен Текестен 200 түтүн чамалуу эл көчүп келет. Ошондо да эки
старчын эл кем. Аны толуктайбыз.
33

www.bizdin.kg

Булардын артынан чаба-жорто эки караан келатты. Алар катуу солдаттардын
«Токто! Тарт кийин!» — деген сөзүнө моюн бербей Бурулча бараткан арабаны
торой тосушту. Араба токтоду. Алар аттарынан түшүп бери басканда Бурулча да
арабадан түштү. Алардын алып келгени суук кабар — «Нурдөөлөт тилден калды.
Кайра тартпасаңыз болбойт» — дешти. Бул сөздү уккан оез артта келе аткан
арабаларынын бирине Бурулчаны отургузуп, кайра жөнөттү. Оёздун ызааты
түркөй элге Бурулчанын зоболосун дагы бир жолу көтөрүп койду.
Садыр өткөн жылы Нурдөөлөттөн уруксат алып Текеске жүрүп кет кеңде
болуштун буйрук-кеңешин ала кеткен. «Барып элиңди көндүр. Ал жердеги
туугандарга менден салам айт. Бир атанын балдарыбыз. Жол оңу келип турат.
Көчүп келишсин. Капшытыма калка, тушума туурдук болушсун. Жер-сууга ээ
бололук. Жолуңду тоспосун, жолго чыгышсын» деген. Садыр Текеске келип, анда
жашаган беш ата Кожоярдын айлын аралап, атка минер тил билги кишилери
менен сүйлөшүп чыкты. Садырдын бул кайрылган суроосуна элден мурда өз
боору Балык каршы болду:
— Нурдөөлөттүн куу найзасын ээрчиген Ырыстай атаңдын балдары аман-эсен
бекен. Балбайдын союлун белектер атчан чабышса, аларың жөө чабышкан дешет
го? Элди жайына кой. Беш-алты жыл кара терибизди агызып жүрүп Шатынын
тегизине суу чыгарып алдык. Таруубузду жөн айдап, бозобузду жөн ичели. Элди
ээликтирбе деп, — тыйды. Көчүп-конуп, ар кандай талаш-тартыштан көңүлү сууп
өрүү алган сакалдуулар Балыктын сөзүн жакташты. «Эртең сарыбагыштар
жерине ээлик кылып, бизди кууп чыкса анда күнүбүз эмне болот?» — деп
Садырдын тилин албай коюшту.
Бул жердеги кожоярлардын эң алдуусу Эсенбай атанын балдары. Күчтүү
жигиттерге бай чоктой чогуу, ынтымагы бекем.
Нурдөөлөт айлындагы Ырыстай атанын балдарынын жарымы бул атанын
балдары менен бирге. Аялынын саны аз болгон менен Эсентүгөл, Төлөйкан
атанын балдары малдуу. Алдында жүз ашуун жылкы, миң таяган койлору бар
байлары көп. Калган Мамбет, Кулча айлы текши бирдей. Жүгү оор. Арасында
чиедей жетим балдарын жетелеген жесир бечара, кары-картаңдар да жок эмес.
Буларды күч менен да, сөз менен да көлгө көчүрүү оңой эмес экендигин Садыр
байкады. Нурдөөлөттүн сырткы жумуштарында көп жүрүп, эл толкунун ажырата
таанып калган Садыр өз тукумунан тың чыгып келе аткан Сарыча Каш короону
ээрчите бастырып эл арасынан Аян, Чормон, Эгемберди, Кошу, Шадыкан, Шамен,
Кууду, Кутунай теңтуштарын издеп тапты. Ал азаматтар менен кеңешип, элдин
эртеңки күнү, азыркы заман шартын түшүндүрүп, акыл сөзүн топтоштуруп
достугун күчөттү. Азамат мал үчүн туулбайт, эл үчүн туулат. Уюткулуу журттун
ишенген бели мына силерсиңер. Эртең Кытай жергебизди бошот десе бул элиң
кайда барат. Эл дегендин жери болуш керек. Элге кетели деген сөздөр уютту.
Баарынын сөзү бир жерде болуп убадалары бекиди. Ушул кезде Садырды Көлгө
шашылыш чакырган жигит келди.
Караколго шаша жүрдү. (Садыр Текестен жайлап келип болуш болгон деген
сөз мына ошондон калган). Садыр Караколдогу топ ичинен Солтону, Олжобай
Бууланды кезиктирди. Өзүн тизмеге каттап, болуштукка көрсөтүлгөндүгүн
алардан укту. Ыгын таап оёздун үстүнө кирип ата-тек таржымалын жаздырды.
Оез эмки шайлай турган болушубуз менен эки жүз түтүн эл көчүп келет деген
кабарды эсине салып, силер качан келесиңер. Канча түтүн элсиңер деп сурады.
— Туура эки жүз түтүн эл келебиз.
— Дагы келе турган элиңер барбы?
— Бар. Садыр бул сапар башка болуштардай жашып жүдөгөн жок,
тескерисинче аны таңгалдырып, айткан сөздөрүнө туура, так жооп берип оездун
көңүлүн өзүнө уютту.
34

www.bizdin.kg

Ошол күнү күүгүм кире Солто Булан баш болгон 20—30 кишинин тобу менен
түн ортосунда Күрмөнтү жете келип Нурдөөлөткө өкүрүп түштү. Эртеси салт
боюнча ага топурак салып, Нурдөөлөттүн сөөгү коюлгандан кийин эл менен
кеңешип олтуруп, жанына он чакты жигит алып Текестеги элди көчүрүп келүүгө
жүрүп кетти.
КҮНГӨЙ АК-СУУ БОЛУШУ

Көлдөн шаша жорто келген жолоочулар нечен бир кууш капчыгайларды
аралап, айылы ээк астында жаткан белеске чыга жетти. Бул мезгилде караңгы эл
ааламда эмне бар, эмне жогун билбесе да кара түйшүгүндөгү малынын күзгү,
жазгы абалын алдын ала билүүгө олуялык кылат. Өрөөнгө катуу суук түшүп
калган. Ошого чыдап, али кыштоого кирбей, өзөн боюндагы калың чийдин
бокалын аяп, жылууга качкан малынын алдын тосуп, көшөрө күзгү конуштун
отун жеп олтурушкан. Эртеси Садыр элди чакыртып:
— Биз азыр бири-бирибизге эш болуп, айылдаш чогулуп бирикпесек,
замандын түбүн түшүнбөй, кийикче тоо оттоп жүрүп балдардын убалына
калабыз. Туш-тушубуздан душманыбыз оолжуп келип кирүүдө. Биз ага каяша
кылганга жарабайбыз. Кытайынан болобу, калмагынан болобу башыбызга күн
түшкөн Мезгилде өкүнүп калбайлы. Менин бул жоругума таарынбагыла.
Үзүлгөнүмдү улай эми мага жөлөк болор кезиңер келди. Тагдыр мага оошкон бул
бактыма кубат кошуп элге кайткыла. Ынтымак чакырыгымды кабыл алгыла деп
бүтүм сурады.
Садырдын бул сунушун кыш бою бирге болгон жоролош жаш достору кубаттап
чыгышты. Бардыгы бир ооздон көчүүгө макул болушту. Айылдын тынчы кетти.
Чогойно кууп кеткен төөлөрүн чогултуп, ээр-токум, жүгөн-куюшкандарын
бекемдеп, жүк тартууга маш болгон эл бат эле баш-аягын жыйды. Бул аралыкта
Садыр жанына Эгемберди, көлдөн көчүрүүгө барган Ысмайылды алып, тоо
сыртындагы таякелерине барып көчүп жетип алып кайра берүүгө макулдашып
жыйырма төө, он аттын күчүн сурап келди. Буларды колунда жок кары-картаң,
жетим жесирлердин көчүнө бөлүп берди.
Түнү бою чийдин башын жапырып, таң атканча сабап жаткан суук шамал таң
сүрө тып басылды. Анын абадагы ачуусу тарабай колу-бутту тызылдатып, беттен
чымчып, кулакты какшатат. Көчүп жаткан бул элдин азамат балдары алка-шалка
тердеп, үйлөрүнүн жабуусун сыйрып заматта кызыл уктап, кереге таңып, төө,
өгүзгө жүгүн артып, тилин салаңдатып дөбөт иттерин ээрчитип жолго чыгышты.
Артына бирден бала учкаштырып төө жетелеген байбичелер, бешик өңөргөн
келиндер, көч айдаган өспүрүмдөр, алысыраакта үкүсүн селкилдеткен кыздар,
айырмача таңылган балдар биринин артынан бири чубап келе жатышат. Көчтүн
баш-аягы ат чабым. Көп унаа туяк шилтеп али тоңу ката элек кыртыштын чаңын
сапырат. Аркы салаадан, берки салаадан кошулуп олтуруп бул чоң толкун селге
айланды. Жантаймада каалгып жылып бараткан короо-короо койлор, аягы жеңил
жылкылар, бой тарткан балдардан келтек жеген уйлар көч артында. «Жол азабы
көр азабы» деген зор мээнет жаңы гана башталды. Булардын бул күнкү сапары
Иле дарыясынын жээгине жетип карыды.
Чыгыштан күнөстүү таңы агара баштады. Муз тоңбосо да суунун үстү
каймактап агымы коюуланып калган. Эртеңки суунун тартылышы менен
аркандай чубалган көч дарыянын жайык кечүүсүнө куюлуп биринин артынан
бири кире баштады. Ат жалын жаба берген алп суунун үстү мелтиреп, түбү
тунарат. Төө капталын кереге тиреп, кулатып жыгуучудай алкынат. Бир колу
менен бешигин баскан келин бир колу менен ат тизгинин өйдө тартат. Бала
учкаштырган байбиче артын карабай «бек карма, коркпо» деп үн каткан менен өз
35

www.bizdin.kg

көзү ымыр-чымыр. Ар бирин аты тың азаматтар коштоп, көч аягы түш оой зорго
үзүлдү. Үшүгөн денелер, суу болгон кийимдерди ат үстүндө кургатып аргасыз бар
атышат. Дарыянын бир жээгинен экинчи жээгине чейин калкыган көп
жылкынын тобу бат эле суудан суурулуп чыгышты. Артынан төшүн шарга тосуп
уйлар капталдай сүздү. Баарынан кыйнаганы кой болду. Сууга кирбей, ийрилип
жатып союл таяктын күчү менен жанын аманат алган эркеч-эчкинин артынан
чубады. Сууга аккан козу-улактарды бирден-экиден дагы да алдуу жигиттер алып
чыгып жатышты. Арасынан иримге кирип жок болуп жаткандары да болду.
Садырдын көзү мал аягы серпкен дарыя көбүгү сыяктанып бул окуяны башынан
аягына чейин карап турду. Аманчылыкка көзү жеткенден кийин санаасы тына,
минген атын камчыланып жанына Эгемберди, Бууланды ээрчите көчтүн алдын
карай жүрдү. Аргымактын учкул жүрүшү ээленген эркиндикти сездирип көчтү
капталдай жортуп келатты. Жүгү оогон унаасы жүрбөй калган алсыздарга токтоп,
ылайыгына жараша жардам салыштырып сапарын улантууда. Көч алды Каркыра,
Сан-Ташка жеткен кезде Садыр түнү менен элдин эмки конушун иреттеш үчүн
Көлгө жүрүп кетти. Артынан агылып келген элди баш-аламан кылбай малынын
санына жараша Кессеңир, Кум-Бел, Долон-Оту, Сасык-Булак кыштоолорунан орун
бөлүштүрдү. Бул түйшүктүн арты дагы беш он күнгө созулду. Элдин мал-жаны
жай-жайына жайгаштырылгандан кийин Нурдөөлөттүн арбагына деп ар бир ата
уулунан бирден жылкы азага жөнөтүлдү. Артынан аял эркеги болуп бул элдин
ЗО0гө жакын адамы Нурдөөлөттү жоктоп Калкандын айлына келип түштү.
Арадан аз күн өтпөй эл шайлоо камын көрө баштады. Кырчындын алкымына
он чакты үй тигилип, он жылкы, жүз койдун каны төгүлгөн шайлоо аземи
башталды. Ошол күнү кар оор жаап салды.
Оез түш ченде келди. Жаш карга оролгон араба дөңгөлөгү араң эле жылат.
Аттын муз тоңгон бакайы шакшагын уруп, куйругу сууга чыланып шүмүрөйөт.
Келген уруктар шайлоону тез бүтүрүп кечке калбай кайтыштын камында болду.
Алар эрте даярдалган тамакка да карабай таш салуучу старчындарды тизмеге
алып, колун койдуруп, кат билбегендердин бармагын бастырып, ар биринин
колуна шар түрүндөгү жалтырак металл
сыныгын берип оез олтурган үйгө кутуча койду. Андан кийин тилмеч
шайлоонун тартиби жөнүндө түшүндүрмө берип шайлоо башталды. Оездун көз
алдында шайлоо ташы бирден ташталды. Мындан кийин улуктар боз үйдөн
эшикке чыгышты. Тилмеч эрте даярдалып койгон токтомдун бетине таштын
санын жазды да өкүм окулду. Оез ордунан туруп келип утурлай баскан Садырдын
колуна «Күңгөй Ак-Суу» болушу деген орусча-арабча жазуусу бар мөөр тапшырды.
Андан кийин улуктун алдында Садырдын элге кайрылып айткан сөзү бул болду:
— Кагылайын элим! Жан ачыры бар, жакшылык пайдасы тиет деп мага чоң
ишенич көрсөттүңөр. Муунуңарга чоң ыраазычылыгымды билдиремин. Өзүм
үчүн да, элим мына сиздер үчүн да дүнүйөнүн эң асылы чындык, акыйкат,
калыстык деп түшүнөм. Турмуштан ала албаган асыл ойдун окуусун сиздерден
үйрөнүүгө тийишмин. Менин багыма туш келген бул заман этегин төшөк, жеңин
жаздык кылып уйкусун азайткан кишинин заманы. Элдин байлыгы — жерде. Тоо
башын карап кымыз, түтүн уулап эт жеген элибиздин эмки жолу эмгекте. Ар
кандай талаш-тартыш тагдырыңарга ортоктошмун. Мен азыр жаш эмесмин.
Өмүрдүн бир далай кат-кабатынан, чытырманынан, бел белесинен өттүм. Менден
эмне күтсөңөр да кеп-кеңешиңерде дайыма бармын, — деп алакан жайды. Журт
атасы саяк элинин эң улуу аталары кең алакандарын жайып Садырга узак өмүр,
чың ден соолук тилешти. Суу жетпей турган чынар сыяктуу калдайган эли бар,
арбагы тирүү, аты улук Саяк Садыр аке узун тору атка минип улуу жолго чыкты.
АЛЫКУЛ КЕНЕНБАЙ УУЛУ

36

www.bizdin.kg

ЭЛ ООЗУНАН
СӨЗДҮН БАШЫ
Мен, Кененбай уулу Алыкул, 1913-жылы Тянь-Шань районундагы Ак-Булакта
жарык дүйнөгө келгем, азыр 80 жаштамын. 1954-жылы, тогуздун айынын он
жетисинен баштап, өз кызыгуум менен атамдын иниси, агам Кулжа Ысманалы
деген чоң санжырачыдан үйрөнө баштадым. Бул киши Рыскулбектин тукумунан,
чоң молдо, эки дүйнөнү айтып сүйлөгөн даанышман карыя эле. Ыраматылык 96
жашында, мындан отуз жыл мурун бу дүйнө менен коштошу. Ал чакырып, жанына
отургузуп: «Алыкул, сен санжырачы болосуң. Киши эле болсо санжырачы боло
бербейт. Сен сөзгө амал кыласың, сенин колуңдан келет» деп айтып, кагазга
жаздырган. Аңдан кийин эл ичиндеги ар бир уруунун «Мен санжырачымын»
деген кырк сегиз санжырачы кишилер менен сүйлөшүп, даанышмандын залкар
сөздөрүн угуп, алардан таалим алып, ошонун баарын бир ыраатка келтирип
жазып жүрүп санжырачы болдум. Өзгөчө ошо кезде саяк, жетимиш үчтөгү Багыш
ырчы, азык, токсондогу Сары Сарымсак санжырачы, кушчу, алтымыштагы
Чоробай уулу Абдыкалык акын менен сүйлөш көңдөрүм мага чоң таасир берди.
Санжырада кырк уруу кыргыздан 152 уруу түзүлөт. Мына ушулардын элдин
тиричилигин, өнөр кесибин, эл билгендерин, эрдиктерин, баатырлыгын, дайнын,
адамдык касиеттерин, терең эмгектерин, албан сөздөрүн колдон келгенче
кызыгуу менен жаздым. Бул айткандарды жана ар адамдын элдик эмгектерин
толук көрсөтпөсө санжыра маанилүү болбойт, киши канааттанбай калат. Жалаң
эле атаны тизмелеп коюш максат эмес.
Сексенге таяп калганда республикадагы санжырачылардын мелдешинде
экинчи орун ыйгарган соң, белди бекем бууп, ого бетер шерденип калдым,
кийинкилерге бабалардын дайнын жазып эстелик калтырайын деп.
Эл оозунан өткөн кылымдар бою айтылган маанилүү окуяларды өчүрбөй
жазып, эбак тан берки ачылбай, билинбей көңүлдө калгандарды алып чыгып,
кыргыздын эрлерин жана шерлерин, тубаса өнөрпоздордун, олуя жышаналуу
адамдарынын башынан өткөргөндөрүн дагы изилдеп, улуттун рух казынасына
кириш кылсам деген отуз тогуз жылдан берки тилегим.
Тегимди аяк өөдө айтсам: 52 атага жетип токтойм:
Менин атым Алыкул.
Атамдын аты Кененбай.
Атам Кененбайдын атасы.
Байсеркенин атасы.
Сукандын атасы.
Эр Эсенгулдун атасы.
Болот бийдин атасы.
Үч үкөнүн атасы.
Сарсейитбийдин атасы.
Сүтөйдүн атасы.
Манаптын атасы.
Дөөлөстүн атасы.
Сарбагыштын атасы.
Тагайбийдин атасы.
Акуулдун атасы.
Долон бийдин атасы.
Домбул бийдин атасы.
Калмакбийдин атасы.

37

www.bizdin.kg

Телкозу бийдин атасы.
Муратбийдин атасы.
Сары бийдин атасы.
Санкап бийдин атасы.
Шүгүр бийдин атасы.
Атан бийдин атасы.
Арстан бийдин атасы.
Тимуш бийдин атасы.
Шабыр бийдин атасы.
Кылмый бийдин атасы.
Калыйдын бийдин атасы.
Кабырхандын атасы.
Турахан бийдин атасы.
Арстанхандын атасы.
Алыхандын атасы
Аргынхандын атасы.
Кашыкхандын атасы
Камбархандын атасы
Бураканхандын атасы.
Эршенбийдин атасы.
Шаршенбийдин атасы
Ансалык хан болгон.
Рашидин ак хан болгон.
Аналак хан болгон.
Аллакхан хан болгон.
Шаданбек падыша болгон.
Сапарша падыша болгон.
Кыргыз атасы.
Жайылкандын атасы.
Алашдын атасы.
Синбайдын атасы.
Түрүк түп атабыз.
Түрүктүн атасы Жапиз.
Нуу байгамбар атасы.
Адам Ата.
Адам Атадан ылдый баштасак деле Кенебайдан Алыкул болуп 53 ата болмок.
***

Эми санжырага кызыккан кийинки уул-кыздарга айтар насаатымды мобинтип
айтамын.
Жети атасын билбеген, барып турган эндейлик. Атасын баалап-билбеген
алабарман зөөкүрлүк.
Балага мазар — ата-эне. Ата бийик, эне ыйык. Ата-эне нааразы болсо, ага
сыймык конбойт.
Аталаштан алтоо болсоң да, а дешпесең кас болот. Энелештен экөө болсоң да
ээ дешпесең жат болот.
Жакшы сөзгө, санжырага, тарыхка көңүл салып, аны билбеген ал эч нерсенин
баркын билбейт, ал караңгы түн.

38

www.bizdin.kg

САНЖЫРАДАН КЕП САЛСАК
Тарых-санжыра билүү бек керек: өткөн калктардын ал-абалын, тиричилик
кылганын жана өнөр кесибин, ата-тектик касиеттерин билдирип, көрсөтө турган
бир өзүнчө илим жана билим болуп эсептелет. Кайсы коомдон, кайсы уруктан
экендигин билдирип көрсөтөт.
Тарых-санжыра билген атам замандын абалынан акырына чейин бир орунда
отуруп, миң жашаган адам катары билишет. Жаш болсо да, кары болсо да тарыхсанжыра билген адам даанышмандык, акылмандык катары сүйлөйт да, күтүп
кармайт. Мурас катары ыйык сактайт. Акыл парасатсыз адамдар эч нерсенин
баркын билбес, жүрөгүндө оту бар жигиттер карылар тырышып билишет. Ата —
бийик, эне — ыйык, бул экөө балага мазар болот. Бул ата-энебиз сегиз жанаты
сайрандап келишип, бу Бакы дүйнөдөн тиги Бакы дүйнөгө кеткени айдан ачык,
күндөн жарык. Адам атанын камыры Сырандепке коюлган экен. Ава эненин камы
Жийде шаарына коюлган экен. Андан соң экинчи атабыз Акырети Нуу байгамбар
болуп эсептелет.
...Төртүнчү атабыз — түрүк, Жапиздин эң улуу баласы. Түрүктүн уруулары бүт
Азияга тараган. Жапиз өлөрүндө улуу баласы Түрүктү өз ордуна падыша коюп,
кайтпас сапарына көчөт.
Түрүк калыс, даанышман падыша болуп, узак өмүр сүрдү, тогуз уулу тең
падышалык кылды. Ал далай жерден Ысык-Көлдү жактырып, көл боюна үй
тиктирип, тулгага казан асып даам бышыруу, даамга туз салуу, тогуз айып алуу
ж.б. расмилер. Түрүктен калган. Анын ак туусу боз үйдүн түндүгү менен сайылган.
Ак туу кийин Угузхандын учурунда канга боёгондуктан кызыл тууга айланган.
Түрүк өлөрүндө эң улуу баласы Түтөктү өз ордуна падыша көтөрүп, өлүп, ошол
Ысык-Көлдүн күңгөй жаккы башында Жети-Карагайдын чатында коюлган деген
имиш бар.
...Жетинчи атабыз Жайы жан атадан алты уул: Кара, калпак, Разак, Казак,
Сазак, Кыргыз, Кыкыз. Кыкыз мындан 1500 жыл мурун казак-кыргыздан энчисин
бөлүп алып, ислам дининен кол үзүп, буда динин кабыл алыш, Алтайга көчүп
кеткен. Өзүнчө кыкыз эли болуп, Алтайда турушат. Кыкыздын бир Махалы деген
баласы менен кетет. Үчкөнүн төртүнчү уулу Эрденей ошол Алтайда бирге турат.
...Кыргыздын алты уулу болгон: Сапарша падыша, Шааданбек падыша,
Аллакхан, Аналак, Рашидин ак хан, Ансалык хан. Бул алты уулунан 40 уул болуп,
40 урук кыргыз пайда болгон. Мындан 152 уруу түзүлөт.
Онунчу атабыз Долонбий жоокер киши болгон. Анан аял жандуу экен, сулуу
аялдарды көп алган экен, өмүрүндө. Атасы Домбул бий сулуу аялдан кем тукум
болот деп, Телкозу бийдин тукумунан Өскөндүн кызы Бактыканды Долонбийге
алып берет. Жыл өтүп, Бактыкан ай-күнүнө жетип төрөмөкчү болот. Анын
толгоосу башталганда Долонбий «Желенин жанына барып жатайын, ошол жерге
сүйүнчү барар» деп камданат, Калпак бийдин тукумунан Мурадил молдону «асан
чакырып, атын кой» деп дайындайт.
Биринчи бала төрөлүп, Мурадил ага асан чакырып ат коюп, Долонбийге
сүйүнчүгө барат.
«Бир ак уулду болдуң. Атын Абыл койдум» дейт Мурадил.
Мурадилге ак боз бээни кулуну менен сүйүнчүгө берет.
Бактыкан экинчи уул төрөйт. Мурадил молдо асан айтып, дагы сүйүнчүгө
барып: «Дагы бир уулду болдуң, атын Кабыл койдум» дейт. Долон бий кула бээни
кулуну менен дагы сүйүнчүгө берет. Мурадил эки бээни кулуну менен алып жолго
түшөт.
Бактыкан эне айткан экен: «Эң мурунку уулум оң бөйрөгүмөн, кийинки уул сол
бөйрөктөн түштү» деп.
39

www.bizdin.kg

Долонбий элинен чыккан аярларын, карыяларын, даанышмандарын бүт
чаркырап, чоң той берип, элден бата алып бешик той өткөрөт. Эки баланы бир
бешикке салган экен...
...Илгерки мыкты санжырачылар Оң Ак уулдун тукумунан 500 атадан, Сол Куу
уулдун тукумун 256 атадан, баары 756 атадан кыргызды тараткан.

КЫРГЫЗДЫН ДАЙНЫ ЖӨНҮНДӨ
Кыргызда акылман, даанышман, айлакер, чечен, сынчы, акын, чеберлер
болгон. Булар элге өз кудурети, аракети, көсөмдүгү, мээнети менен көрүнгөн.
Аларды эл сыйлаган.
Санжырада эзелтен кыргыз жаралгандан бери калктуу элди « башкарган кан,
баатыр, эр, бий, бектерди санап айтышат. Илгеркиден беркини баатыр, эрлерди
санап: оңдон Тагай бий, Карачоро, кыпчактан Эр Табылды, Шырдакбек, Нойгут,
Катаган Кан Садыр, солдон Жаман Кара, Темир уулу Төрөкелди, Эр Эшим,
Курманбек, Адыл, Балбай, Байтик ж.б. айтсак болот. Булар кара жанын аябай,
акыл күч менен кыргыздарды душмандан коргоп, ага бүлүк салып, кас-жоону
жерден сүргөн, журт үчүн кызмат кылышкан.
Кийинки кылымдарда эл-журтту башкаргандарга, билгендерге төмөнкүлөрдү
айтышат: Эр Эсенгул, Атаке, Ормон, Жантай, Шабдан, Ныязбек, Чоко, Казы,
Касымалы, Рысбек, Жангарач, Байтик, Кыдыр аке. Тилекмат, Боромбай ж. б.
Санжырачы Черик Сарбандын 1916-жылдагы кыргыздар жөнүндөгү
маалымат:
Нойгуттар 6000, жегидер 4000, наймандар 2000, моңголдор 2000, жетиген
1000, чериктер 1300, дөөлөс 4000, бөө кыпчак 3000 түтүн болушкан. Булар
Кашкар тарапты тогузунчу кылымдан бери эле жердеп калган урук-уруулар.

МАНАСТЫН ТҮП АТАЛАРЫ
Түп атабыз Түрүктөн бери өзүнөн баштап, тогуз уулу падышалык кылып,
жетинчи ханы Карахандан алты уулу болуп, ар биринен төрттөн жыйырма төрт
уулу болгон. Эң улуусу Угузхан. Угузхандан Бабурхан. Бураханбийден Байгур,
Уйгур. Уйгурдан: Бөйөнхан, Чаянхан.
Булардын тукуму Алтайда көчпөй калса керек. Алтайдагы кыкыз менен бир,
Үчкөнүн уулу Эрденей болуп чогуу жашаса керек. Байгурдан Көкөй, Түбөй,
Көкөйдүн Корозду деген уулунан Бакай ава. Түбөйдөн үч уул: Ногой, Шыгай,
Чыйыр. Шыгайдан Жапак болгону. Чыйырдан тукум жок. Ногойдон Орозду, Үсөн,
Жакып. Ороздудан он уул. Чагатай, Чегетай, Капатай, Бөбөтай, Багатай, Татыпай,
Бакытай, Сарытай, Катынай, Табатай, Ордобай. Үсөндөн Көзкаман. Жакыптан
Манас, Абыке, Көбөш.

СЫНЧЫЛЫК ӨНӨР
Кыргызда Тагай бийден бери Жантайга чейин алты сынчы болгон. Алар ар бир
учурда пайда болуп, ар учурдагылар айтып, сынап кетишкен. Айтканы айткандай
келген.
Санчы Сынчы. Аты Санчы сынчы делип эл оозуна кийин айтылып кеткен. Ал
Сарбагыш тукумунан Көк жар дегендин баласы болгон. Сарсейит бийдин айлында
болгон. Бул сынчыны Солто чакырып барып, төрт уулун сынаткан экен.
Биринчи Күнтууну айтып келип, «Сенин аттарыңдан күлүк көп болот» деген
экен сынчы. Кийин Күнтуунун сегиз уулунун эң кичүүсү (Сарбандын) тукумунун
бир Керкашка атын Байтик чаап (Шабдандын ашында), миң жылкыга чуркап
чыккан Керкашка ат ошол Күнтуунун тукумунун малы.
Экинчи, Күнтууну сынаган Сынчы. «Сенин тукумуңдан табыпчы, молдолор
чыгар» - дептир. Айткандай, кийин Күнтуунун, Чылпактын тукумдарынан
40

www.bizdin.kg

молдолор көп чыккан экен. Талкан деген уулунун тукумунан табыпчылар чыккан
экен.
Үчүнчү, Айтууну сынаган сынчы. «Айтуу, сенин тукумуңан, кыздарыңардан
сулуу көп болор» деген экен. Айтуунун сегиз уулунун кыздары сулуу болот деп
талашып алчу экен. Бирок, кыздары барган жерлеринен анча атак алган эмес
экен.
Төртүнчү, Чааны сынап көргөн сынчы. Чаа үч жыл бечел калган экен. Чааны
сынап көрүп, буга эки сын бир келди го деп айтат. Биринчи, тукумунан эр
баатырлар чыгат. Экинчи, эл бийлегендер чыгат дейт сынчы.
Чаанын алты уулунун Жугма деген уулунун тукумунан Жаманкара деген эр
чыгып, катылгандын катыгын берип турган, эрегишкен казактар алдап, конокко
чакырып барып, алты киши менен жарак албай барганда, эңкейип эт жеп атканда
мойнуна чөлмөк салып сүйрөтүп, Кененсары, Норузбай өлтүрөт. Эми кыргызды
Ала Тоодон ашырабыз деп калың кол менен кирип келип, он алты жашта
Ормондун опузасы менен Мыкан сууда кырылат.
Чаанын тукумунан эл билгени алты уулунун Кепер деген уулунун Жангарач,
Канайдан Байтик баатыр Кокон канынын аскер башчысы Рахматилдени мууздап,
Бишкекте өлтүргөн. Канайдын таштап кеткен аялынын боюнда калып төрөлгөн
Байтик Шабдан менен эл бийлеп, тең тайлаш чыккан экен. Бирок, Сары өзөн
Чүйдө экөө тең кеңештеш болуп, ынтымакта жашашкан.
Санчы сынчы Орозбектин беш мырзасына барып, кол башындагы эң улуусу
Арык мырзадан бир кашкулак мүчө, корс кыял бирөө туулар дейт. Балбай болсо
керек. Алымсейиттин Жаманкулунун тукуму көп өсөр. Тынымсейиттен Борукту
сынап, сенден эгиз бала болуп төрөлүп, анын тукуму өсүп, эл билгендер чыгат
дейт. Сарсейит бийден үч уул Үчкө, Түлкү, Канкудаян. Канкудаян кан чеңгелдеп
төрөлөт. Кан болгондо жолу катуу болуп, элди ачарчылык басып, кыргыз ысар
ашып, кара көпөлөк айдап көчкөн.
Канкудаян сынчыга «сен мени сына, мен кандай өтөмүн, менден тукум кандай
болот?» деп айтыптыр. Анда сынчы айткан экен: «Кыстаба. Мен сынаганда бир
чабасың, менден сын кетет, сенден сыр кетет. Мен сынабасам экен», - десе болбой,
«сынайсың» дей берет. Айла жок, сынайт.
«Сенден тукум болбойт. Ач бел, куу жолдо өлөсүң» дейт.
«Эмне!» деп Төөбөз деген аты менен качырып келип Санчы сынчыны бир
чабат. Койнунан боз коён булт этип ыргып кетет. Сынчыдан сын кетет, кан
Кудаяндан сыр кетет. Канкудаян дан тукум болбойт. Анжиян жакка баратып
жолдо өлгөн экен.
Деле кан Кудаяндын сурагы учурунда, анын жолу катуу болду, жакырчылык,
ачарчылык басып, элди кара көпөлөк айдап, шамалдай учуртту. Эл көчтү, «казак
кайың сааганда, кыргыз ысар ашканда» деген сөздөр ошондон калган.
Кара көпөлөк кара дөбөт болгон.
Кокон хандыгы кыргыздардын улууларына, карысына өч эле: «Элди бизге
карай үндөйт, журт башын бузат» деп, кулдукка ичкери жакка айдап кетишкен же
кийим менен тамак коробойт дешип башын алышкан. Кокон хандыгынын
зулумдугунан коркушкандар аталарын, улууларын жатка бербей көрүнгөн жерде,
үйлөрүндө, чоң үкөктөргө эптеп жашырып катышчу экен.
Бул зордукка моюн сунбай бир жигит атасын үкөккө катып жүрүптүр.
Моңолдор абышка акылман экен. Көзгө аткан мергенди таап, жол тост уруп, «көч,
көч» деп тилин салып баратканда кара дөбөттү аттырып салганда эл көчпөй,
жаны жай алып токтогон. Самсыган көч суу жок, какырга капталат. Ошондо
Моңолдор абышка дагы айткан экен: «Сууну уй табат». Эл ишенип, ишенбей уйду
агытса, бир өңүш жерден чалчык суу табат. Чөөт казып, караңгыда суу алышат.
Эртең менен кудуктан суу алса кудуктун түбүндө алтын жатат. Кармайын дегенге
41

www.bizdin.kg

карматпайт, жоголуп калат. Баягы Моңолдор абышка айтыптыр: «Маңдайкы
тоодо алтын бар, күндүн чагылышы менен суунун түбүнөн көрүнүп атат» деп. Бул
сөз дароо Кокон хандыгына жетет: бир олуя абышка чыгыптыр, алтын табат экен
деп. Кокон ханынын аскер башы «алып кел» деп желдеттерин жиберет.
Кокон хандыгынын желдеттери баягы акылман Моңолдор карыяны үкөктөн
сууруп алып ак сарайга алып барышат. Кокон хан кылычты чаппай коё тургула
деп, «абышка сен элди кара көпөлөк айдаганын кантип билдиң? Уй суу табарын
кантип билдиң? Тоодо алтын барын кантип билдиң?» — деп сурайт. Анда
Моңолдор абышка: элден береке качканда кара көпөлөк айдайт, кара дөбөт болот,
дейт. Ал эми уй суу табарын уйдун мурунда тердеген шыбоо бар. Ошол аркылуу
уй билет. Тоодо алтын барын, суунун, күндүн чагылышын алып Тетиги ай тийген
тоодо алтын бар дейт.
Муну уккан Кокон ханы, «кой, карыны өлтүрүш болбойт тура, карыдан нуска
чыгат тура» деп, ошондон кийин карың өлтүртпөй калган экен. Элдеги «нуска
моңголдордо» деген сөз ошондон калган экен.
Убалы сынчы. Санчы Сынчынын тукумунан Убалы деген сынчы чыгыптыр. Ал
Темир Болоттун убагында, атасы Маматкулдун убагында төрөлөт, Убалы
сынчынын олуялык сыйкыры ак коён болгон экен.
Убалы сынчы айтат: ушул жерде бир аял бар. Ошону Тынымсейит Мамаке
баатырга алып берсе чепти коргой турган уулдар туулат. Саяк Тоок баатырга
алып берсе, душманга ок ата турган уулдар туулат дейт. Ошол аялды аласыңбы
дейт Мамакени.
Алайын дейт да, кайра сөзүнө турбай аз күндөн кийин бир темиргенчинин
кызын коркутуп алып алат.
Убалы сынчы келип Болот бийдикине конот.
Болот бий айтат: «Олуязаадам, менин балдарымды сынап көрчү» — деп, сөз
баштайт.
Макул деп, сынчы адатынча Убалы көзүн колу менен калкалап карап көрөт. Оң
капшытта отурган беш уулун карап, беш күрөң тура дейт, сол капшытта бир
баланы карап, бул кара сакал деп коёт. (Ошол сынчы айткан аттары менен эл атап
калган экен) «Булардан жакшы тукум чыкпайт дейт». «Бул эмне дегениң,
сынчым» — деп беш күрөңдүн энеси чочуп кетет. Анда Убалы сынчы: «Байбиче,
жакшы чыкпайт» деп кайталайт.
Ошол сынчы айткан ат болуп калыптар: Айдарбек, Дайырбек, Татыккөтөн,
Аким, Мураке экен. Булар Кочкорго көчүп кетишет. Кара Сакал Атбашы да калат.
Убалы сынчы Болот бийге айтат: «Ушул жерде бир аял бар. Аласыңбы? Ошол
аялдан элдик уулдар төрөлөт» дейт. Анда Болот бий макул болот.
Эртеси элди көчүрүп, чубатып Убалы сынамак болот.
Болот бий элин көчүрөт. Сынчы менен топ үч адам — Убалы сынчы, Болот бий,
Көчмурат жигити дөңгө аттан түшүп отурушат.
Көч чубап өтө берет, өтө берет.
Болот бий сулууларга суктанып, «ушубу,' ушубу» деп сынчыдан сурайт
Убалы «жок» дегенди гана айтат.
Көч өтүп бүткөндө бир жырык кара уйга жүк арткан кара аял өтөт.
Убалы сынчы Болот бийге, «сен алчу аял мына ушул» дейт.
Анда Болот бий олуязаадам, «ушундан кантип тукум чыксын» дейт.
Убалы сынчы «аттан» дейт да, бая аялдын жаза отурган жерине барышат.
Сынчы Көчмурат деген жигитине аял отурган жерди көбүктөп кайнаган жерге
чыбыкты сай дейт. Жигит оюлган жерге чыбык сайса, жарым кез кирип кетет.
«Көрдүңбү, мунун жатыны уу» дейт сынчы. Болот бий мойнун шылкыйтып
журтка барат. Сынчы ага «аялды аласыңбы?» дейт. Анда Болот бий оозунан
чыккан сөзүн опа кылып, «макул алайын» дейт.
42

www.bizdin.kg

Аялды алып кел дешип жиберишет. Көбүн эсе аялдар кетет.
«Сени Болот бий алмай болду» дегенге кара аял ишенбейт секирип. Аялдар
аны киринтип, кийинтип алып барышат. Никесин Убалы сынчы өзү кыят. Анын
жөнүн нике кыярда сурайт. Тынымсейит, беш баладан, Быржы дегендин кызы,
Чагалдак, комузчу Тилекмак дегендин Таалеке аялы экен. Жесир отуруптур.
Никесин кыйган соң сынчы айтат: «Биринчи — Сасык күзөн төрөлөр. Экинчи
— Жатып чайкар төрөлөр. Үчүнчү — Башкойкоң төрөлөр. Ээ, ушундан
Башкойкоңдой элдик жакшылар, тукумдар таркалды. Ий, ушундан эки сын бир
келди. Биринчи жалдуу Барак чыкты. Канжыгалуу каранын каны болор, жайдары
мүнөз жайылуу дасторкон десе болот деп баласынын баласы Ормонго сын
келтирет. И, ушундан бир убара чиркөө туулду» дейт. Ал Үмөтаалы канкор болгон
экен.
Нарындын башыңда жердеп турган Үмөталынын бир эле жоругун айталы. Бир
күнү дөңдө эригип отуруп, кан ичмеси кармап кетип, «иши карага тийсин» деп
үйүн бир атат. Ок үйдө кырк аялга иш жасатып отурган кичи катынына жаңылат.
«Аялыңызга ок жаңылды» деп кабар келет. «Иши карага тийсин деп аткамын» деп
өлүгүн үйдөн сүйрөтүп чыгарган экен Үмөталы.
Мындан кийин бир ат качырбас боз айгыр чыгат деп, Рыскулбектин
тукумунан Чокону, андан кийин чабалай жаак, буудай өң бирөө чыгар деген. Ал
Чоконун уулу Казы экен. Башка манаптарга сын келтирген эмес экен.
Сынчы айткандай, биринчи Сасык күзөн төрөлөт. Анын атын Салыбек койгон.
Экинчи — Жатын чайкар төрөлөт, анын атын Алымбек коёт. Үчүнчү —
Башкойкоң төрөлөт, атын Эсенгул коёт.
Эсенгул төрөлгөндө Болот бий жаңы журтка конуп туруп, атын коет. Ошондо
улуу байбичеси беш күрөңдүн энеси күнүлүк кылып, Таалекеге кулундуу байтал
бээ токутуп мингизет. Көчтү жөнөтүп, өздөрү артында калат. Таалекенин минген
бээси токтобойт: «Бешикти алып бер» десе, байбиче «менин беш балам жаман
болуп, ушул жаман катыңдын баласы эл сурайбы, тууганды билген, өңөргөндү
билбейби», деп бешикти алып бербей коёт. Кулундуу бээ токтобой Таалеке,
«силерге баланын кереги жок болсо, мага да кереги жок» деп, тизгинге колу
карышып, көч артынан кетет. Бала бешиги менен журтта калат.
Жаңы журтка үй тигип жатканда дөбөдө отурган Болот бий байкап жигитин
жиберет, «барчы, баланы Таалеке өзү өңөрүп келбегендей болду, билчи» дейт.
Жигит келсе, Таалеке «балаңар журтта калган. Байбиче кулундуу байтал бээ
токуп берген, ала качып, бешикти алып берген жок» дейт. Жигит айтканын айтып
барат. Болот бий үч жигитин чаптырып. Караңгыда эски журт табылбай, баягы
жигиттер эски конушка таң ата келишет. Журтка барса, бир аркар бешиктеги
баланы тайтайып эмизип турган экен. Ал аркарды камчы сап менен түрткөндө
бутун тартып чыга берет. Бала кыпкызыл болуп тердеп, эки ууртунан көбүк
куюлуп турат. Муну көргөндө Ажы, Субан экөө «буда болсо ырым» деп, ууртап
ийишет.
Баланы аман-эсен бешикке өңөрүп жигиттер жолго түшсө, ак аркар ээрчип
алат. Жол ортологондо жигиттер бешикти жерге койсо, аркар дагы келип, баланы
эмизет.
Көчмурат айылга, Болот бийге сүйүнчүлөп келет. Айылдын четин акмалап,
кылчак-кылчак каранып, иттердин үнү угулганда төш таянып, карааны жоголот.
Болотбий аксар башыл деп ак боз бээ, жети кара башыл ак ирикти эл казкатар
туруп, садага чалдырат.
Болот бий шаңдуу салтанат кылды. Эл көчө болуп казкатар турат, баланы
алып өтөт, жүз баш ак өргөгө киргизип, баланы энеси Таалеке келип эмизет.
Болот бий элинен чыккан аярларын, карыларын жана даанышман адамдарын
бүт чакырып, той өткөрөт да, баланын атын коюп бергиле дейт. Ар ким ар башка
43

www.bizdin.kg

айтып атканда эшиктен бир селдечен босогону жаза басып, бир думана кирип, бул
бала эсен калгандыктан атын мен Эсенкул койдум дегенде төрдө отурган Болот
бий байкап, менин да оюм ошол ат эле деп айтканда эл дуу этип бата берет. Ал
атың Эсенгул болсун деп атын койгон думана болуп кирген Кысыр Алейсалам
болуш керек — деп Болотбий түшүнөт.
***
Убалы сынчы Долонду карап, Нарынды кызыл белден карап, Ат-Башыны
көзүм тийбесин деп көзүм басып бата кылган экен. Бетеге шыбактын түбүндө
козу, улак жайнап турат, желесинде кулун ойноп турат. Аттары кермесинде
жулкунуп турат, уйлары музоосун эмизип турат. Төөсү ботосун ээрчитип турат.
Мал киндиктүү төрт түлүк малга жай жер болот. Жерине чыккан чөбү дары. Аккан
суусу андан дары, малынын эттери, сүтү дары. Жашоого көңүл, өмүр. Абасы
салкын, асыл. Бир таатал жагы үч жылда бир кокуй болор, кар оор, келген жутка
малын алдырып тартар.
Андан Убалы сынчы жөнөп, Нарын ылдый атынын башын буруп, КуланакЖанбакты, «аз, аз эл байыр алар» деп, «Нарын суудан суу алып ичкендер чыр
келер, баштары кичине келер» деп, Тогуз-Торону көрүп, «алтын чөйчөк жер экен»
деп, андан Жумгалга барганда «Алтын көмүркөй бар экен» деп, Кочкорго
келип, «Кара тоюн, экөө бирдей кар түшпөгөн жерден» деп, шашкан думана
асамусасын тегеретип, ошонун касиети менен кар түшпөй кара болуп түшүп, дуба
кылып, намаз окуп атканда артынан, бир кыргыз этегинен тарткылап, бир өзүбек
сөөмөйү менен белге сайгылап, намазын бузбай окуп болуп, кыргыз сен этектен
тарттың, силер өөдөлөп баратканыңарды көрө албай ылдый басып өтөрсүңөр эле
деп айтып, өзбекти сен белге сайгыладың. Ал ошого көчкөн айбың дейт. Ошентип,
көрө албастык, ушак адат болуп калган экен. Шаалашүрп? Олуя думананын
айтуусу менен айтылуу Убалы сынчы өткөндөн кийин анын тукумунан Менсейит
деген сынчы пайда болгон. Сыйкырлары бул үчөөнүн кыйыны Менсейит сынчы.
Бул сынчынын олуязаада сыйкыры кыргыек болгон. Болот бийдин уулу
Эсенкулдун аты коюлгандан соң Менсейит сынчы келип, балага сын берген экен:
«Тукуму өсөт, эл бийлегендер көп чыгат. Алты аял алат, андан эл уул болуп,
алардан эл билген көп чыгат. Кыргызды билген кандар, бектер чыгат жана эрлер
да чыгат. Эрдиги элге 12 жашында эле пайда болот. Кыргызды билип, башкарып
турат» деп сынайт. Ошентип Менсейит сынчы кыргызда көп жерлерин көрүп,
Ошту касиеттүү жерден экен деп, Ысык-Көлдү бул жер да кийин жакшы жайга
айланган жерден. Ош, Ысык-Көлдү жеринде бар береке» деп, айткан экен. Бир
күнү Менсейит уктап, чалкасынан жатканда аялы баласын төшүнө отургузуп
койсо, баласы төшүнө жаба чычып жиберет. Койнунан кыргычек чыр деп учуп,
түндүктөн чыгып кетет. Андан кийин үч ата тукум кууп келген олуялык сыйкыр
алардын тукумунан сынчы чыкпай калган экен.
Азык Сопу Ата сынчы. Ал эр Эсенгулдун убагында чыккан, сынап сүйлөгөн
сөздөрү арбын, айтканы айткандай келген сынчы, олуялык сыйкыры Бозбаластан
болгон.
Азык Сопу Ата «кыпчактан бир тул карып туулар» деп айткан. Бул Баяке болсо
керек. Шабданга жигит болуп, Орто Азияда жүрбөгөн жери, жортпогон түзү
калбаган.
Сынчы дагы «Саяктан бир чогоол туулар» деген. Бул кейпи кетирекейдин
Алыбеги болсо керек.
Эр Эсенгул үч миң кол менен казакка аттанганда астынан тосуп, Сопу Ата
сынчы айткан экен.
— Эр Эсенгул балам, сен барып казакты чабасың. Чылк олжого батасың.
Жаңыл Мырзанын баласы Кожобек баатырды колго түшүрөсүң. Аны өлтүрбөй
44

www.bizdin.kg

мага алып келип бер. Ошого кыз алып берсең, ошондон чепти тосо турган уулдар
туулат...
Айткандай, эр Эсенгул казакты чаап, жер дүңгүрөтүп жылкы айдап, Кожобекти
байлап алып жолго түштү. Эл-жерине он алты күн дегенде жетти.
Жолдо, Оштогу эр Багыш, Карабагыштар эр Эсенгулдун алдынан тосуп
чыгышты:
— Эр Эсенгул, олжолуу болупсуз. Колго түшкөн Кожобекти бизге ташта.
Мунун энеси Жаңыл Мырза бизге кылбаганы жок. Аттуу-баштуубузду союп
кеткен. Мында кегибиз бар.
Эр Эсенгул «мейли, алсаңар» алгыла деп коёт.
Кожобектин аркасында кулундун жалындай жалы бар экен. Кеги барлар аны
өлтүрүүгө колу барышпай, же кайра бере алышпай, акыры бир күнү колу-бутун
бууп, белине таш байлап, Оштун Ак-Буурасына түртүп жиберишкен экен.
Азык Сопу Ата сынчы эр Эсенгулдан Кожобекти жолдо берип келгенин
укканда аябай кейиген экен.
Сынчы Калыгул. Бул сынчынын олуялык сыйкыры кара кучкач болгон экен.
Калыгул Ормондун убагында чыккан. Бир жолу Ормон, Жантай. Шатан,
Калыгул болуп төртөө тоодо бастырып келе жатып, суунун боюна түшүп, ат
чалдырып, азыктанып отурушат да, Калыгулдун сынчылыгын, сөзүнүн кереметин
угалы, көзү ачыктыгын көрөлү деп акылдашат.
— Каке, сүйлөй отур, кандай доор, кандай заман болот. Бул үчөөбүздөн кандай
тукумдар чыгат — деп, сөздү Ормон баштап калат.
Анда Калыгул «Ормон, сөз баштадың, замандын жайын айтайын» дейт.
— Бөрү доор болор, сааганың сары бээ болор, ичкениң сары суу болор. Итке
куйсаң ит ичпес, бирок ошол сары сууга киши таарынар. Андан кийин түлкү доор
болор. Алдыңкы кичи балаң өзүңдү алдаар. Уят кетээр, сый кетээр. Убада кетээр.
Этек-жеңи жок кийим чыгар. Атасынан баласы тапан чыгар, - деп Калыгул сөзүн
улантат,- уя, уя, уялар. Кыргыек талга уялар. Такыясын колго алып, кыз жигитти
кубалар. Узун чөптү оруп чыгар, кыска чөптү коруп чыгар, ичим деген кыйноо
чыгар, азап менен ажалга бөтөлкө деген себеп чыгар. Өлүм оңой болор, узатуусу
тойдой болоор. Ойдогу ташты тоого тартаар, тоодогу ташты ойго тартар. Улууну
урматтоо, кичини зыйнаттоо ыймандуулук бошоңдоор. Жашың өтсө арманда,
сөзүң жакпас карганда. Кишинин көбү бейажал өлөр, өтүгүн майрык баскан
кишиден көрөр.
Калыгул бир аз тынгандан кийин, сурагандардын кандан тукум чыгарын
айткан экен.
— Ормон, сенин тукумуңдун аягы уста болор деген.
Чын эле, Ормондун тогуз уулунан кылыч жасаган уста чыккан.
Шатанды карап айткан экен:
— Сенин тукумуңдун аягы чыр-ууру болор. Аласалуу болсоң
чыр менен алып, береселүү болсоң бербессиң, ошентип, тукумуң чыр келер.
Айткандай, Шатандын тукуму Калыгул айткандай болду.
Калыгул Жантайды айткан экен.
— Сен сүйлөгөндө дайыма эки ийниңди карап сүйлөсөң, сенден ошол арышың
жеткен жерди сурагыдай бир тукум чыгат.
Айткандай, Жантайдан Шабдан баатыр чыккан.
Отургандар: «А, Калыгул, өзүңөн кандай чыгат» деп сурап калышат.
— Биздин Надырбектин өз тукумунан экөөнө жетпес, бирөөнөн кетпес кан
болор — дейт сынчы.
Арстанбек сынчы. Кыргыздын алтынчы, азыркы заман сынчысы, анын
олуялык касиети кара чыйырчык болгон. Өзү тынымсейит уругунан, Жантайдын
убагында чыккан.
45

www.bizdin.kg

— Уй тул болор, кул бий болор, күң байбиче болор. Кайненени келини
башкарар. Кары өзү текке калар. Элден пейил кетээр. Кесир көбөйөр. Аял кызасын
алар, оң сөздү тескери алар — деп далайды айткан.

ЭР, БААТЫРЛАР
Тынымсейит Мамаке. Кара шаарда, жети шаардын ханы Канкожо эрдин атын,
даңазасын уккан экен, Мамакени чакырткан экен. Мамакени көтөрө турган ат
чыкпаптыр, Нарындан алты күн жөө жүрүп Канкожого барыптыр.
— Мамакени, сени эр деп угуп чакырдым. Айткандарга ишенбедим, өз көзүм
менен көрөйүн дедим. Эрдигиңди көрсөт дейт Канкожо.- Эр болсоң, бир топоз бар.
Өйдө-төмөн киши өткөзбөйт. Кишини сүзүп өлтүрөт. Ошону куралсыз өлтүрсөң
эрсиң.
Мамаке макул дейт да Улуу Тоо, Жети-Суу, Кашкардагы кыргыздар боор
тартып «Мамаке, сен барба. Барсаң топоз сүзүп өлтүрөт. Ал далай эрдин башын
жутту» дешет.
Мамаке убада кылган соң, жолго чыгат. Барса кутурган топоз жол үстүнөн
Мамакеге атырылат. Мамаке буртулдап келген топуздун мойнунан бурап жыгып,
тээп туруп, мойнун тегеретип бурап таштайт. Жолдон жолуккандарга «союп
алгыла» деп Мамаке кайра тартат.
Канкожо «Мамаке, баатыр экенсиң. Экинчи бир сыноо бар. Тетиги короонун
ичинде бир төө бар. Ошону короону бузбай сыртка таштайсың» дейт.
Мамаке эки койдун этин жеп, бир казан чалап суу ичип, короого келсе, эптеп
киши баткыдай эле эшик бар экен.
Мамаке чөгүп жаткан төөнү эки колдоп чаткаяк менен омуроодон алып,
ыкшап өөдө далыга салып басып, короодон алыс таштайт. Каз катар турган эл
Мамакенин балбандыгына таң калат.
Канкожо ошондо биротоло эрдигине ыраазы болуп, «Мамакедей эрди
көрбөдүм, Даңканбозтой атты көрбөдүм» деп өзүнүн минген атын тартуу кылат.
Мамакени ошол, жалгыз гана Даңканбоз көтөрө алган экен.
Мамаке Даңканбозду минип Нарынга келет.
1943-жылы Солтон-Сары деген жайлоодон таш менен салган «Даңканбоздун
акырын» өз көзүм менен көрдүм да таңкалдым. Даңканбоз өлгөндө беломурткада жик жок, туташ экен дешет тынымсейиттер.
Мамаке баатыр Жумгалдан эмнеге барганын билбейм, ошол тарапта өлгөн
экен.
Саяк Тоок баатыр. Ал Тогуз-Тородогу Чекир молдонун тукумунан. Аны ат
көтөрө албайт. Жалал-Абадга жөө барчу экен. Эч кимге зыяны, залалы жок,
даалдаган, ак ниет адам болгон. Айылдагы кемпирлер алакийиз, шырдак берип
Тоок баатыр сүлгү кыстаргандай кийиздерди куруна кыстарып алыш, базарга
барган. Балбан аманат оокаттарды саткан соң, кайра боёк, жоолук, жибек алыш
айылга кайткан.
Чекир Молдонун тукумунан Жанболот деген Кара шаарга баласы менен
айылчылап барса, Канкожо бир шылтоо таап бир жай камап коёт. Аларды
куткарбаган соң ошого Тоок баатыр жөө жөнөйт, он күн дегенде жетет.
Ошоңдо Кара шаардын сепилинин дарбазасын он качыр менен тарттырып
араң ачып-жапчу экен. Ал дарбазаны Тоок баатыр колу менен жайма-жай түртүп
кирет. Кыркалай камакка нанын сыртынан «Жанболот барсыңбы» деп кыйкырат.
Анда Жанболот, «апей Тоок акенин үнү экен» деп таанып «бармын» деп үн салат.
Ошол кезде септин кароолчулары Канкожого жетишет.
«Бир шумдук адам келди. Бою төрт метр. Септи жөн эле ачып кирип келди»
дейт.
Канкожо чочуп, эси чыгат. Аңгыча Тоок баатыр кирип келет.
46

www.bizdin.kg

«Эмнеге келдиң эле» дейт Канкожо.
«Жанболот иним жок. Уккан кабарда өзүңдүн себиңде камалуу экен. Ошону
куткарганы келдим» дейт Тоок баатыр.
«Балдар бейбаштык кылып туткундадык. Алып кетиңиз» деп, үчөөнө үч ат
мингизип жөнөтөт.
Канкожо мунун баласынын бизде кеги калды, кийин келбесин деп, бала
минген ээрге уу сүйкөп койгузат. Бала жолдон өлөт. Баланы Көк-Кыянын боюна
коюп, чанач-сүзмөнү жөө көтөрүп алып, Тогуз-Торого жөө келишет.

МҮНҮШКӨРЛҮК
Томобий мүнүшкөр. Асанмырзанын тукумунан Томобий деген атка жана
канаттуу кушка мүнүшкөр чыккан. Ал канаттуулардын тилинде сүйлөшө билчү
дешет. Бир күнү Ысык-Көлдөн кырк бүркүтчү чогулуп, бүркүттөрүн сынатууга
Томобийге барышат. Бүркүттөрүн бирден өткөрүп сынатат. Сынчынын алдынан
койкоюп барчындар өтөт.
Сынчы бүркүттөрдү көрүп, көңүлү толбойт: «Бул баалан жердин атасы, түкүн
жердин бүркүтү экен. Үч жылдан кийин эчтеке албайт. Бул карышкыр алат, бул
түлкү алат» деп Томобий оозун жыйгыча, бир күйкөдөй болгон сары бүркүттү
кондуруп алып бирөө келатат. Бул бүркүтчүгө калгандары биздин бүркүттөр
жаккан жок, сеники жакмак беле, койсоңчу» дешип теңине алышпайт. «Мейли,
мен деле көрсөтөйүн» деп бүркүтчү болбоду.
Муну көргөндө, Томобий кубанды: «Ой-пирим, бүркүт ушу экен. Табы катуу
экен. Табитин тапса көрүнгөндү алар. Жолборсту да, карышкырды да алат. Алты
айда тапка кирет»,- дейт.
Бая бүркүт ээси, «анда муну Сиз алыңыз. Бактысын Сиз ачтыңыз. Мен
бактымды койдон табам» дейт.
«Ичиңди жыйбай, ниетиң менен бер» дейт Томобий.
Томобий бүркүтчүгө бир тогуз мал берет.
Томобий сынчынын айтуусунда, колуна тийген бүркүт Алайдын тоосунан
келип, Арпадагы Акшумкардын уясынан чыккан экен, Торугарттын бүркүтү
менен үйрүлөшкөн экен.
Баягы кырк бүркүтчү сөзүн жактырышпады: «Сынчыны деле көрөбүз. Бир
бүркүткө тогуздан мал бергени ашынганы» деп үйлөрүнө тарашат.
Томобий бүркүттү таптай баштайт. Ал бүркүттү ээн бир тамга бош кийирип,
борго туздап жем берет, тырмактарын учтап, таманына май тартып коёт. Улам
өскөн тырмагын учтап турат. Барган сайын бүркүттүн жүнү түшүп, кайра жүн
чыгат, алты айда калыбына келет. Тырмагы карыш болуп өсөт. Туздаган этти
коюп, боордон берет. Анан ачуу эт бергенин таштап, бээнин сүтүнө чылап эт
берет. Үч кундан кийин куурулган кан берет. Анан кайра эт берет.
Биринчи жолу ууга бүркүтүн алып чыгат. Томобий ырымдап адегенде адалга
салайын деп кийикке салат бүркүтүн. Төрт кийикти катар алат.
Экинчи жолу бүркүтүн алып чыкканда, арамга салайын деп ниет кылат.
Бүркүтү а күнү төрт түлкү, эки карышкыр алган экен.
Үчүнчү жолу алып чыкканда бүркүт көзүнө көрүнгөндү куткарбай алат.
Ошентип, бир жыл болгондо Томобий баягы кырк бүркүтчүнү чакырып, силер
жаман сары бүркүттү теңиңерге албай кеп кылдыңар эле, эми ууга чыгалы.
Өнөрүн көрүп алгыла дейт.
Мүнүшкөрлөр бир олуттуу жерге барышса, өрөөн толгон кийик жатканын
көрүшөт.
— Эми бүркүтүңөрдү агыткыла,- дейт Томобий.
Мүнүшкөрлөр бүркүттөрүн агытса кээси кырга конуп, кээси
ташка конуп учпай коёт.
47

www.bizdin.kg

— Эми, жаман Сарынжынын өнөрүн көрөсүңөр — деп Томобий бүркүтүнүн
томогосун алат. Ал шып коюп өрөөндөгү кийикке кетет. Сарынжы бирде асманга
чыгып, бирде жерге сайылып кирип, кийиктерди алат.
— Эми бекингиле — дейт Томобий бүркүтчүлөргө,- Сарынжы ачуусу менен
силерди качырышы ыктымал.
Аңгыча Сарынжы бутун Томобийди көздөй сунуп шуулдап келатат.
— Ай баатыр, Сарынжы...— деп, Томобий колун сунганда ага конот.
Томобий оозун ачкан бүркүттүн канатынан дыбыраган терин аарчып, «эми
желдетип келгиле» деп томогосун салып, башкага карматат. Мүнүшкөрлөр баягы
бүркүт кийик алган жерге Сарынжы жүз кийикти алып, бир жерге таштай берген
экен.
Бүркүтчүлөр кечке кийик союшат.
— Келерки ушу күнү дагы унутпай келгиле. Бир кызык тамаша ошондо болот
— деп Томобий күлгөн экен.
...Келээрки жылдын ошол күнүндө баягы бүркүтчүлөр болжошкон жерге
келишет.
— Эми, бүркүттү калтарга салалы. Бир калтар бар. Ошого эртең барабыз —
дейт Томобий сынчы.
Эртеси бүркүтчүлөр өңүткө келсе, шактын алдынан калтар чыгат. Жарыктык
калтар бир туруп ак көрүнөт, бир туруп жашыл болот, бир туруп кара көрүнүп,
нечен кубулат.
— Бүркүтүңөрдүн томогосун алгыла,- дейт Томобий, жанындагыларга.
Баягы томогосун алган бүркүттөр кайып барып, кээси ташка, кээси кырга
конуп, ылдыйды тиктеп тура беришет.
Анан Томобий Сарынжынын томогосун шыпырат.
Сарынжы калтарды көрүп, шып коюп тескери учат. Баягы арданган
бүркүтчүлөр «Сарынжы тескери кетти» дешип табалап күлүшөт.
Бир маалда Сарынжы асманга айланып чыкты.
Калтар бир орунда асмандагы бүркүттү тигиле карап турду.
— Эй көрдүңөрбү - деп Томобий калтарды көрсөтө берди,- шумдугуң куру,
калтар көзүнө жаш толмоюн бүркүткө алдырбайт. Асманды телмире көпкө караса
көзүнө жаш толуп, көрө албай калат. Муну Сарынжы кургур билет да, ошону
болжоп өөдөлөп баратканын карагыла...
Сарынжы бүркүт айланып отуруп, карааны каргадай эле болуп калды.
Калтар типтик бойдон, асманды тике караган бойдон.
Бир кезде Сарынжы күркүрөп түшүп, калтарды алгандай болуп ала-була болуп
калды.
Даяр турган Томобий аксаңдап:
— Аксарбашыл! Аксарбашыл — деп кыйкырып барып, калтарды басып калды.
Анын белин бүктөп жиберди да ак шейшепке ороп жиберди. Жанына эч экимди
жолотпой, эч кимге көрсөтпөй калтарды өзү сойду.
Томобий үйүнө барып, Аксарбашыл союп, караңгы үйгө калтарды илип, анан
элди «эми киргиле. Көргүлө калтарды» деп уруксат берди.
Бүркүтчүлөр кирсе, көргөнгө чын да, айтканга жалган, үйдүн ичине калтар
кадимкидей, шамчырактай жарык берип турду.
— Эми, туугандар, Томобий калтар алдырды деп жан кишиге айтпагыла,- деп
суранды мүнүшкөр.
Бүркүтчүлөргө шыралгаңар деп ар бирине бир койдун баасы болгон беш
сомдон акча берип узатты.
Ошондон кийин калтардын касиетинен киреше кирип, Томобийге табылга көп
түшүп, эки жылда байып кеткен экен.
Сарынжы калтар алгандан кийин эштекеге жарабай калыптыр.
48

www.bizdin.kg

Томобий Сарынжынын аты жогуна күмүш шакек салып, бир козуну союп
жедирип, тушоону алып, сылап-сыйпап, «ата-энеңе барагой, мен сага ыраазы, сен
мага ыраазы бол, барагой» деп көзүнө жаш алып агытат.
Сарынжы учуп жөнөп, үч сапар кайрылып келет. «Ыраазымын, барагой» деп
Томобий кайра учурганда, Сарынжы Арпаны көздөй Аипумкардын уясына, тууган
жерине жөнөп кетет.
Бир күнү асмандан эки бүркүт учуп баратса, Томобий:
— Ээй, астыңкысынын сол көзү сокур экен, арткысынын жүрөгү жок, сасыткы
экен — деп сынаптыр.
— Аны кантип билдиңиз — дептир тургандар.
— Астыңкы сол канатын солбуп учуп баратат, ошон үчүн билдим. Арткысы
ээрчип учуп баратат, жүрөгү жогун билдим деп айткан экен Томобий...
...Үч жылдан кийин асмандан бир бүркүт учуп баратса «береги Сарынжы экен.
Эми бир барып келемин деп келеткан экен» — дейт.
Тургандар ишенбей, «сени менен сүйлөштү беле! Келемин деп кабар берди
беле» дешип какшыкташат.
Томобий сөз укпай, төштаяна чуркайт.
— Мен азыр чырга тартам. Сарынжы келет — деп карбаластап чырга тартат,
асманды көздөй кыйкырат, Сарынжы, мен мына! Мен мына!..
Ошондо Сарынжы Томобийдин үнүн акканда келип, чыргага конот. Томобий
бүркүттү колуна алып кондуруп, канатынан сылап, жалынып-жалбарат.
— Сарынжы бир келип, учурап кетейин деп келген экенсиң, айланайын.
Ыраазымын!..
Томобий бир козуну союп жедирип, анан Сарынжыны «эми барагой!» деп өөп
коштошот.
Сарынжы ошол бойдон кайрылып келген эмес экен.

БҮРКҮТТҮН ТУКУМУ ЖӨНҮНДӨ
1. Чөлдүн сарысы. Алай, Арпанын тоолоруна тууйт. Сары бүркүт.
2. Сырттын сыргакчысы. Булар болсо Арпа, Аксай тоолоруна тууйт.
3. Ала-Тоонун ак ийиндери. Суук капчыгайга, бийик зоого тууйт. Ала канат
болот.
4. Канга тойбос кара тил. Булар аска-тоого, жарга тууйт.
5. Боз кертик тоголок боз бүркүт. Булар жапыз тоолорго тууйт.
6. Ала кардын айдамалар. Бел-жарларга эле тууп коёт.
7. Кара тоонун каркылдак. Булар жорудай кара бүркүт болот. Булар жапыз
тоолорго тууйт.
8. Боз моюн. Булар үксөйгөн чоң боз бүркүттөр болот. Булар жарга эле тууп
коёт.
ЭЛДИК КАЗЫНАДАН (Элде айтат)

КЫРГЫЗДАР ЖЕТИ ЖЕТИМДИ АЙТЫШАТ:
1. Чөп чыкпаган жер жетим.
2. Элинен азган эр жетим.
3. Башчысы жок эл жетим.
4. Тыңшалбаган сөз жетим.
5. Эр албаган кыз жетим.
6. Кемпири жок чал жетим.
7. Багылбаган мал жетим.

49

www.bizdin.kg

ҮЙҮҢДӨ ҮЧ ДӨӨ БАР
1. Улагадагы уулуң дөө.
2. Керегеңде келиниң дөө.
3. Капшытыңда катының дөө.

КУЛАК ЖӨНҮНДӨ (Сөздү ким укпайт?)
1. Ташкулак укпайт сөздү.
2. Кум кулак сөздү кармабайт.
3. Акма кулактан сөз агып калат.
4. Куйма кулак сөздү сактап калат.
Кыргыздар минтип айтышат:
«Сөз уккандан үмүт кыл,
Сөз укпагандан ыраак жүр».

АДАМДАГЫ ТӨРТ САПАТ ЖӨНҮНДӨ
1 — сапат. Калыстыктан тайбагандык.
2 — сапат. Чынчылдыктан жазбагандык.
3 — сапат. Өзүңдөгү жана ишиңдеги тазалык.
4 — сапат. Ажатчылдык, адамгерчилик.
АДАМДАГЫ ТӨРТ КЕСЕПЕТ ЖӨНҮНДӨ
1. Калыстыктан тайыгандык, кыйшык иш.
2. Калпычылык, уурулук, ушакчылык.
3. Өз боюңа, ишиңдеги балиттик.
4. Кыянатчылык, акты карага күбөлүк.
АДАМДА ТӨРТ КЕСЕЛ БАР
1.Жатактык, жалкоолук, бекерчилик.
2. Уурулук, калпычылык.
3. Убадага турбай, айныгандык.
4. Аялың жаман болсо.
ҮЙ-БҮЛӨДӨ ТӨРТ СЫПАТ БАР
1. Уул жакшысы урмат.
2. Келин жакшысы кенч.
3. Кыз жакшысы күл азык.
4. Аял жакшысы артык.

ҮЙ-БҮЛӨДӨ ТӨРТ КЕСЕЛ БАР
1.Уулуң жаман болсо урматың кетет.
2. Кызың жаман болсо, кылыгың кетет.
3. Келиниң жаман болсо уятың кетет.
4. Аялың жаман болсо жыйганың кетет.

БИР ЖЫЛДЫН МЕЗГИЛИНЕ КОЮЛГАН АТТАР
1. 18.VI. Үркөрдүн чыгышы.
2. 40.VI. Жайчилденин түшкөнү.
15.1Х. Кыргыйектин өтүшү.
7.10.1Х. Каркыранын өтүшү.
17.Х. Бугунун ооз чайкары. Үшүк.
6.7.Х. Кыш кыроосу.
25.Х11. Чилденин түшүшү.
20.11. Чилденин чыгышы.
5.Ш. Суурдун чыгышы.
50

www.bizdin.kg

10.111. Аюунун которулушу.
15.111. Кемпирдин кейиши.
20.111. Токсондун чыгышы.
15.1.Х11. Ар ардасы, тогоол.
30.1У. Күкүк чакырык.
Моңолдор, сурнайчы Күрөңкөйдүн Балыкчыдагы топто сүйлөгөн сөзүнөн:
«Манаптык — сарбагыштын тукумуна жарашат. Жыртык кара үйү болсо да,
бутун учкаштырып, колун төбөсүнө алып жатат.
Үйүнө барсаң кабагын ачып, бар-жогун билгизбей чай берет. Жалгыз аты
болсо да аны таптап минет, сыланып бир жери төрө боор келет. Барга да, жокко да
бирдей турат. Табылганын берип, жоомарт келет».
«Береке — солтодо. Жайы-кышы капшытында уну кап-кап болуп тирелип
турат. Токочу кенен. Унутулбайт. Сен кайдан деп сурабайт.»
«Байлык — бугу элинде. Сарыбайдын сан жылкы. Каптагайдын калың мал.
Сурасаң, бугу четтен бай».
«Чогоолдук — саякта деймин. Каранын каны кан Ормонду кармап берип
өлтүрдү. Саяктан чогоол барбы?!»
«Чериктерде байлык бар. Бирок үч жүз койлуусу да жалданып малай жүрөт.
Намыстанбай бирөөнүн отун, күлүн жагат».
«Калыстык, нуска моңолдордо. Эл уюткусу моңолдор».
«Жалындаган жаштык ай,
Жамбаштаган карылык ай.»
«15 жашта убактың, жарга ойногон улаксың.
25 жашта убактың, күйүп турган чыраксың.
'30 жашта убактың, шаркырап аккан булаксың.
40 жашта чиркин, кычыраган убактың.
50 жашта эл ортону токтолуп, акыл ойлор убактың.
70 жашка барганда күч-кубаттан кем кылат.
80 жашка барганда шойку маани карылык үсүр башыңда.
90 жашың эсер, карылык кайтпаган кесел.
10Огө жашың барганда мүдүрүлүп, жол кайда?!»
Жүзгө жашым барат деп, аны кимдер ойлоптур.
Көп жашагандан Улукман жашка тойбоптур.
Жүздөн ашып көрүнсөң, көрүң жакын төрүңдөн.
Ошондо коркот өлүмдөн.

51

www.bizdin.kg

ЖАНЫБЕК ЖАКЫПБЕКОВ
БАЙТИК БААТЫР
Азыр кыргыз тарыхындагы өтө драмалуу, карама-каршылыктуу, татаал
маселелер кайра каралып, кылдат изилденүүгө багыт коюлуп, ар бир тарыхый
окуянын салмагы, баалуулугу, оң-тетири жактары көз жаздымында калбай,
колдон келишинче таразаланып, элге тартууланып жаткан учур. Ошондой
орчундуу проблемалардын бири элибиздин ичинен чыккан кээ бир тарыхый
инсандардын ролу жана анын тарых-наамабызда берилген баасы, алган орду
болуп эсептелет.
Деги эле республикабыздын басма сөзүндө, орто мектептер үчүн жазылган
«Кыргыз ССРинин тарыхынан» баштап, академиялык деңгээлдеги төрт мертебе
басылып чыккан «Кыргыз ССРинин тарыхында» да, тарыхчы окумуштуулардын
монографияларында да, тээ алмустактан берки Ажо атанын жашаган доорун
мындай коёлу, жүз жылдар мурун эле жашап өтүшкөн кыргыз элинин тарыхый
инсандары Ниязбек, Ормон, Жантай, Шабдан, Ажыбек, Канай, Байтик, Жангарач,
эл ырчылары — булбул атанган Арстанбек, Балыкооз, Айтике, Эшмамбет,
Жеңижок, Эсенамандар толук кандуу, ар тараптуу изилденип, журтчулугубузга
тартуу кылынган эмес. Ал эми азыркы жогорку окуу жайларынын
студенттеринен баштап, орто окуу жайындагы жана орто мектептеги
өспүрүмдөрүбүзгө чейин «Людовик XVI, Иван IV, Петр I, Суворов, Кутузов дегендер
кимдер?» десеңиз аз да болсо билишип, ал эми «Балыкооз, Эсенаман, Жеңижок
дегендер кимдер?» деп сурасаңыз ийиндерин күйшөп тим болушат. Бул жерде
мен жогорудагы биринчи катардагы дүйнөлүк жана орус тарыхындагы
инсандардын алган ордуна, элге көрсөткөн кызматтарына, кадыр-барктарына
кенедей да шек келтирбей туруп, ошол эле учурда жаштарыбыздын өз тарыхына
көңүл бурбай, бир беткей кеткендерине зээним кейийт.
Чын-чынына келгенде саналып өткөн, кыргыз элинин ичинен чыккан Ормон,
Жантай, Байтик жана башкалардын тарыхта ээлеген орду, кылган кызматтары,
карама-каршылыктуу жактары бар. Тайсалдабай таасын айтсак, алардын ар бири
эмгекчи элди эзип келишкен, үстөмдүк кылуучу таптын өкүлдөрү. Бул
аныктамага толугу менен макул деп туруп, ошол эле учурда айталы, тарыхта орус
52

www.bizdin.kg

элин феодалдык доордун караңгылыгынан сууруп чыккан, Европанын
цивилизациясына жол ачып, Русь өлкөсүн Россия империясынын деңгээлине
чейин көтөргөн Петр 1нин өзү да падыша Алексей Михайлович Романовдун уулу
экендигин, ал өмүр бою өзүнүн ички жана тышкы саясатында помещиктер менен
телчигип келе жаткан соода буржуазиясынын кызыкчылыгын жактагандыгын да
унутпайлы. Мындай мисалдар тарыхта көп. Эмесе сөз тизгинин эл оозунан аты
калып, бирок тарыхнаамада атайылап изилденбеген, Кыргызстандын Россияга
кошулушунда азбы-көппү из калтырып кеткен Байтик Канаевди көздөй буралык.
Байтик жөнүндө үзүл-кесил, жарым жартылай материалдар тарыхчылар А.
Хасановдун монографияларында, К. Усенбаевдин «КМ»- нын 1989-жылдары №
46—47 сандарына жарыяланган «Тарыхый чындык тактыкка муктаж» аттуу
макаласында, анан 1984— 1986-жылдарда жарык көргөн «Кыргыз ССРинин
тарыхында» кезигет. Бирок, бул материалдар Байтик жашаган доору, өмүрү,
иштери, өзгөчө анын жаш кезектеги саясий жолунун башталышы жөнүндө көп
пландуу, канааттандырарлык маалымат бере албайт. Кыргыз ССР ИАсынын кол
жазмалар бөлүмүнүн фондусунда да Байтик жөнүндө атайын материалдар жок,
болгону Ы. Абдрахманов жазып калтырган «Улуу манасчы Балыктын өмүр баяны»
аттуу фондуда Байтиктин Балыкты Таластан Чүйгө чакырган учуруна тийиштүү
гана эпизоддук мүнөздөгү маалыматтар бар.
Ошондуктан бул макаланы жазууда студенттик жылдардан бери элден
чогултуп жазып жүргөн материалдарыма таянууга туура келди. Ал
күндөлүктөрдө Панфилов районундагы Кум-Арык айылында жашаган 82
жаштагы Макебаев Сагыналынын Байтик жөнүндөгү айтып бергендери да
сакталган (Макебаев С. дүйнөдөн өткөн). Андан тышкары А. X. Хасановдун
«Взаимоотношения киргизов с Кокандским ханством и Россией в 50—70 годах XIX
века» аттуу монографиясы жана 1872-жылдагы «Түркестанские ведомости»
газетасынын № 43 санына жарыяланган А. Хорошхиндин «Байтук батур» аттуу
макаласы да негиз болду. Ушул жерде эскерте кете турган нерсе, көчмөн элде,
оозеки көркөм чыгармалардын традициялары катуу таасир берип, ар-бир
санжыра, сөз билгендер, эмне жөнүндө гана айтышпасын өз ойлорунан кошушуп,
фантазиялары бай келип, мисалы, бир белгилүү ырчы же белгилүү адам жөнүндө
сөз кылса аны эпикалык каармандын деңгээлине чейин жеткирет. Ошондой
апыртмалардан Байтик жөнүндө айтылган материалдар да куру эмес.
Ошондуктан, колдо болгон булактарга сын көз менен мамиле кылып, тартипке
келтирип, ошол тарыхый доордун жалпы духун, өзгөчөлүгүн, кайталангыс
экендигин бүгүнкү күндүн бийиктигинен туруп, сезе билүү биздин милдет.
Биз сөз кылалы деп жаткан Байтиктин түп аталары, кадимки Тагай бийге
барып такалат. Тагайдын балдарынын улуусу Богорстондун Солто аттуу уулу
болот. Солтонун Күнтуу, Култуу, Чаа аттуу балдары болот. Чаанын уулдары
Каракчы, Талкан. Талкандан Коңурбай, Кошой, Кошойдон Жамансарт, андан
Түлөберди. Түлөбердинин төрт уулу болот: Эшкожо, Канай, Чыны, Карбоз.
Канайдын улуу аялынан Бошкой, Байсеит, ал эми кичи (салбар) аялы Эренчеден
Байтик туулган. Байтик жашаган доор Орто Азияда Кокон хандыгы өз үстөмдүгүн
жүргүзүп турган учурга туура келет.
Салбар аялдын уулу болгондуктан Байтик бала кезинен эле оокатка тың,
бышык болуп өсөт. Балдар менен ойногондо, өзү менен теңдер торпок
жарыштырса, биринчи келген торпоктогу баланы зордук менен «Канай» деп
ураан чакыртчы экен. Бир аз чоңое түшкөндө тентектиги ашынганынан атасы
аны Таласка, тууганы Сатылганга жиберет. Канайдын өзү адеп жашаган жер
талкан эли эле. Байтик Таласка да жөн жүрбөй, тегерегине жигиттерди топтоп,
элдин малына тийишип, ал жерге да тынчтык бербейт. Таластын эли
арызданышып, Олуя-Атадан Кокондун кушбегин чакыртышкан экен. Кокондун
53

www.bizdin.kg

кушбеги Таластагы кыргыздардын башчысы Ажыбек датканын үйүнө келип
түшөт. Кокондун кушбеги түшкөн арыздарды карап олтуруп, жаза колдонууга
Байтикти өзүнө чакыртат. Байтик Кокон сарбаздарынын коштоосу менен
кушбеги олтурган өргөөгө чейин
келип, ал эми үйдүн ичине өзү жеке кирет. Байтик эшиктен кирип келгенде
Кокондун кушбеги башын көтөрбөй туруп «ууру Байтик келдиңби?» деген экен.
Ошондо Байтик эч кебелбей туруп «келдим» деп жооп берет. Мындай жоопко
кушбеги ичинен таң калып, бирок анысын билдирбей, башын көтөрүп караса,
алдында маңдайы бийик, кыр мурун, кара сур жигит турат. Кушбеги сыр
билгизбей: «Эмне үчүн бул элге да тынчтык бербедиң?»,- деп сурайт. Анда Байтик:
«Атабыз Канай байбиченин балдары Байсеит, Бошкойду жакшы карап, кичи
аялдан туулган мага көп көңүл бурбады. Ошондуктан, атым чыксын деп ушул
иштерди атайын жасадым»,- деп жооп берет. Кокондун өкүлү Байтиктин
тайманбаган түрүнө, туура сөзүнө ыраазы болуп, анын буга чейинки чеки
иштерин кечирген экен.
Бул окуялардын бардыгы Чүй менен Талас жеринде XIX кылымдын биринчи
жарымында болуп өтөт. Бул мезгилде Чүй жериндеги солтолорду башкарып
турган Жангарач эле. Ал түздөн-түз өзүнө баш ийген 600 түтүн солтонун манабы
болгон. Революцияга чейинки авторлордун бири А. Талызиндин «Пишпек уезди»
аттуу эмгегинде манап Жангарач өзүнүн бийлигин элге таанытыш үчүн бир
тойдогу ат чабышта 60 кишини байгеге сайгандыгы эскертилет.
Байтик Таластан Чүйгө келет да, Жангарачтын бийлигин байкагандан кийин,
андан ары Кеминге кетип калат. Кеминдеги Жантайга келип, бир ай бою анын
коногу болуп жата берет. Акыры, күзүндө малды тоодон түшүрүп, айдап келээр
маалда Байтик кетем деп калат. Жантайдын жылкысынын арасында Көк шалкы
деген күлүгү бар экен. Ошондо Жантай: «Сен Көк шалкыны сурап келген
турбайсыңбы?»,- деп айттырбай билген экен.
Байтик Көк шалкыны алып, Чүйгө келет. Күлүктү ар бир аш-тойдогу ат
чабышка салат. Көк шалкы чапкан сайын чыгып келет. Бир жолку чоң ашта да ат
чабыштан биринчи чыгып келгенде, ал күлүккө Жангарачтын көзү түшүп калат.
«Мага ылайыктуу ат экен» - деп ал жигиттерине Көк шалкыны алдырып алат.
Ошондо Байтиктин аталаш, энеси башка бир тууганы Бошкой, Байсейиттер
намыстанышып, Жангарач менен чатакташмак болушат. Ортого нарк билген
карылар түшүшүп: «Аттын ээси, кантсе да Байтик эмеспи, өзү келгиче
чыдагыла»,- дешип, араң токтотушат. Аңгыча Байтик да келип калат. Ал келгенде
Жангарач Көк шалкыны өзү ары-бери жетелеп, суутуп турган экен, Байтик
жигиттик түрүн көргөндө Жангарач кантсе да айбыга түшөт. Ошондо Байтик
түптүз басып келип Жангарачка: «Мал ээсин тапкан тура!» деген экен. Жангарач
Байтикке ичинен ыраазы болуп, тышынан сыр билгизбегени менен ошондон
кийин олуттуу иштер болгондо Жангарач Байтик менен акылдашып чеччү болот.
Ошентип акырындык менен Чүйдөгү солтолордун манабы Байтик болуп чыга
келет.
***

XIX кылымдын биринчи жарымында Кокон хандыгы кыргыздарды өзүнө
каратып, мерчемдүү жерлердин бардыгына чеп салдырып, жүздөгөн сарбаздарды
кармап, элди эзип тургандыгы тарыхта белгилүү. Кыргыз элинин солто уруусу
бул мезгилде Пишпекте жана Талас өрөөнүндө көчүп жүрүүчү.
Кокондуктар Чүй өрөөнүндөгү элди эзүүгө таянчы катары 1825жылы
Пишпекке чеп салдырышкан. Пишпек чеби ички жана тышкы жагынан эки кабат
дубал болуп, дубалдары саман кирпичтен курулган. Ички жана тышкы
54

www.bizdin.kg

дубалдардын ортосунда казарма сыяктуу сарбаздардын турган жери, Кокон
элүүбашы, жүзбашыларынын үйлөрү, ал эми ички борбордук ордосунда чепти
башкарган бек, анын жан-жөкөрлөрү жашашып, андан тышкары ок-дары
сакталган жайы болгон. Жөн күндөрдө Пишпек чебинде беш түп замбирек менен
150—170 сарбаз турган, ал эми уруш мезгилинде чептеги сарбаздардын саны
700гө чейин жеткен. Пишпек чеби азыркы «Ысык-Көл» кинотеатры турган жерге
жайгашкан.
Пишпек чебинин беги Чүйдөгү солтолордон сарбаздарга керектүү алыксалыктан тышкары, малга да салык-зекет салышкан. Мындай эзүүдөн чыгуунун
жолу — казактардын Улуу жүзү менен Көлдөгү бугулардын жолу эле же башкача
айтканда Россияга ык тартуу болгон.
Байтик Чүйдөгү солтолорго дагы кадыр-баркын арттырып, бийлигин
бөкөмдөө үчүн Чүйдөн Таласка көчүп барып жашап калышкан чоң чарыктарды
өзүнө чакырып алгысы келет. Балыкооз бүт кыргызга белгилүү чоң манасчы,
жаакта жок акын болгондуктан эл арасында анын кадыр-баркы чоң эле. Өнөрүнүн
аркасы менен Балык Таластагы Ажыбек даткага өз баласындай болуп, иштерин да
бийлештирип кетип, ал элге кадыры тоодой болот. Балыкооз өзү букара чоң
чарыктардан болуп, соку жанчып оокат таап жүргөндү унутпай бейбечаранын
арыз-муңдарын Ажыбектен бийлеп, көп бечаралардын сообуна калган. Ошентип
Балыкооздун манасчылык, ырчылык даңкы жалпы кыргызга жайылганда, Байтик
жигиттеринен Балыкка атайы 5 төө жетелетип жиберип «мага келгин» деп кат
жаздырат. Балык, көнүшкөн Таластагы кушчу, саруу элин таштап кетүүгө кыйбай
жүрүп, акыры Чүйгө көчмөк болот. Ошондо Ажыбек датка баш болуп, жалпы
Таластын эли ажыраш аяк беришип, кезек менен коштошуп үйлөрүнө сыйлап
чакыруулары үч айга созулат. Акыры Балыкооз төөлөргө үйүн жүктөп, жөнөөрдө
жалпы Таластын эли менен минтип ырдап коштошот:
Ат сурасам төө берген,
Ажыбек атам аман бол!
Суу сура сым бал берген,
Суусар энем аман бол!
Топурак бел, шыбак бел,
Тооң менен аман бол!
Кызыл адыр эчкилүү,
Кыргаң менен аман бол!
Кошмо кайың сүлөөсүн,
Коштошоорго тилиң жок,
Кошуң менен аман бол!
(К. Мифтаков. Балык акындын майда ырлары. Кыргыз ССР ИАсынын кол
жазмалар бөлүмү. Инв. № 250. З-б.).
Балык көчүп, Байтикке келет. Аны Байтик башкача сыйлап күтүп, 5 төөнүн
үстүнө көп өрүлүк мал берет. Балыкооздун манасчылыгы, уккан жанды
таңгалткан, жаакта жок ырчылыгы Чүйдөгү элге аябай жагып, анын баркы
солтого Байтиктин өзүндөй эле болот.
Байтик насили каардуу, көп күлбөгөн, сүрү да кыйын, тегерегинде Балыктан
башка эч ким даап сүйлөшө албаган киши болот. Байтик ошентип Балыкты
Таластан чакыртып алып, Чүйдүн солтолоруна бийлиги өтүп, Пишпектин
үстүндөгү Боз бөлтөк деген жерди ээлеп турганда, башкача айтканда XIX
кылымдын 60-жылдарынын башында, Россия империясы Чүй кыргыздарына
таасири аз мезгил экен. Кокон хандары солтонун манабы Жангарачты Россиянын
таасиринен өз таасирине кармап туруу үчүн кысмакка алып, жылкыларын салык
катары айдап кетип, зордук көрсөтүп турушат.
55

www.bizdin.kg

Байтиктин Кокон хандыгынын бектеринин кордук-зомбулугуна каршы
күрөшү, негизинен Малы хандын (1858—1862-жылдар) убагына туура келет.
1861-жылы Малыхан Чүй чебине Рахматулланы бек кылып дайындайт.
Рахматулла бектин тушунда алык-салык ого бетер көбөйөт, себеби Россия
империясынын аскерлеринин жакындап келе жаткандыгына байланыштуу Кокон
хандыгы өз чептериндеги сарбаздарын, алардын курал-жарактарын чыңдоону
көздөгөн. Андыктан жергиликтүү элди бек Токмоктун, Пишпектин чектериндеги
күндөлүк ар түрлүү иштерге да пайдаланышкан. Андан тышкары, Пишпектин
чебине жергиликтүү элдин малы жакындап келчү болсо чептеги сарбаздар
кармап алышып, аларын алып калганын араң кайтарып беришчү. Бир жолу
Байтиктин үч жүз жылкысы Пишпектин чеби турган жерге чейин жайылып кетет
да, чептегилер ал жылкыларды камап коюшат. Байтик биринчи жолу кармалган
жылкыларды кайтарып бөрүүсүн өтүнүп атайы киши жибергенде Рахматулла
кайырып бербей коет. Экинчи жолу Байтик Рахматудла Көкүм деген кишини
ошол эле өтүнүч менен жиберет.
Рахматулла жылкыларды кайтарып берет, бирок арасында бир топ жылкылар
чыгым болуп кеткен эле. Байтик ичинен нааразы болот, бирок анысын
билдирбей, Рахматулла менен убактылуу мамилесин оңогон болот. Ал гана эмес
уулу Байсалды Рахматулланын колуна кат таанысын деп окууга да берет. Бирок
Кокондун беги Байсалдын намысына тийип, кайрадан Байтикти тоотпогондой
мамиле жасай берет. Натыйжада элди эзүү менен катар, Байтикке карата иштеген
бектин бул жаман кылыктары элдин да, Байтиктин да чыдамын кетирип,
намысын козгоп Рахматулланын кордук-зомбулугуна каршы 1862-жылы Чүйдөгү
кыргыздардын көтөрүлүшү чыгат.
Байтик куулук жасайт, адегенде Рахматулланы сарбаздары менен өзү турган
жер Бозбөлтөккө мейманга чакырат. Бирок биринчи чакырганда Рахматулла бек
келбей коет. Анда Байтик миңбашы Абылгазы аркылуу Рахматулланы экинчи
жолу тойго чакырат. Рахматулла сары айгыр минип, кырк сарбазды жанына алып,
тойго келет. Адегенде Байтик аларды сыйлап коноктой баштайт. Алар конок
болуп жатканда Байтиктин жигиттери сырттан Рахматулланын сарбаздарынын
аттарынын аттанар жак үзөңгүсүн кесип коюшат. Андан кийин жигиттер
Рахматулла конок болуп олтурган боз үйгө кирип келишип, кокондун
сарбаздарына кол салышат. Рахматулла боз үйдөн эптеп кутулуп чыгып,
сарбаздарын таштап, сары айгырына минип Боз бөлтөктөн качып чыгат. Качкан
Рахматулланы Байтиктин жигити Көкүм кууп жетип, найза менен сайып жарадар
кылат. Анан солтонун баатырлары Дуулат, Көкүм жана Чойбек Рахматулланы жок
кылышат. Анан Байтик өз жигиттери менен Пишпек чебин курчап алып, улуу
агасы Сатылганды Ала-Тоо округунун начальниги Колпаковский, Верныйга
жиберет. Байтик Сатылган аркылуу Колпаковскийге «Рахматулла өлтүрүлдү,
Пишпек чебин ээлөө үчүн кошумча аскер жибергиле, Чүй кыргыздары Россиянын
карамагына өтүүгө даяр» деп билдирген. Ошентип Байтик Жангарачтан
айырмаланып, Чүй кыргыздарынын Россиянын карамагына өтүшүнө аракетин
токтоткон эмес. Бул жерде эске ала турган бир нерсе — 1860-жылы жай
мезгилинде орус армиясынын 1800 кишиден турган бөлүгү 15 замбирек менен
келип Пишпек чебин ээлеген. Бирок, орус аскерлери Верныйга кайра кетишкенде,
Кокон ханы 10—15 миң кишиден турган сарбаздары менен Пишпек, Токмок
чептерин кайра ээлешкен. Ошентип, 1860-жылдарда Россия империясы менен
Кокон хандыгынын ортосундагы мамилелер курчуй баштаган. Байтик ушул
кырдаалды туура баалап, Колпаковскийге кабар жиберген. Мындай ыңгайлуу
учурду колунан чыгаргысы келбеген Ала-Тоо округунун начальниги
Колпаковский Верңыйдан Пишпекти карай аскер жөнөтөт. Ошондо Байтик Орус
аскерлерине жеке өзүнүн демилгелүү аракети менен жардам көрсөтөт. Ал орус
56

www.bizdin.kg

аскерлерине Пишпек чебинин түштүк жагынан, аркан бою алыс жерден жерди
казып, чепке чабуулду оңойлотууга кеңеш берет. Байтиктин кеңеши менен орус
аскерлери чепти казып олтуруп, кайра жердин үстүндө чыгышканда,. Пишпек
чебинин дал ортосунан чыгышкан экен. Ошентип орус аскерлери 1862-жылы
октябрда Пишпек чебин экинчи жолу ээлешкен. Мындан тышкары, Байтик
баатыр өзүнүн 200дөн ашуун жигиттери менен орус аскерлерине кошулуп, ОлуяАта, Мерке, Чимкент чептерин Кокон бектеринен бошотууга активдүү катышат.
Байтиктин мындай жигердүү аракеттери орус падышачылыгынын жогорку
мартабалуу аскер адамдары тарабынын бааланып, Анненков лентасындагы
алдын медаль менен сыйланып, капитан деген аскердик наам алат.
Чүй өрөөнүндөгү кара таман эл мына ушундан кийин өз-ара уруулар
арасындагы чабыштары токтоп, кокондуктардын эзүүсүнөн боштондук
алышкандыгын
көрүшүп,
Россиянын
карамагына
өтүүгө
ниеттерин
билдиришкен. Натыйжада 1862-жылы Чүй кыргыздарынын өтүнүчтөрү
канааттаңдырылып, 5000 түтүн солто уруусу Россия империясынын составына
кошулат. Байтик эми Түндүк Кыргызстандагы манаптардын ичинен орус
төбөлдөрүнө эң ишенимдүү адамдардын бири болуп калат.
Ошондой болсо да, 1864-жылы Россиянын карамагына өткөн, башында манап
Рыскулбек Нарботоев турган 10 миң түтүн Кетмен-Төбө кыргыздары менен
Байтиктин чатакташкандыгын орус бийликтери жактыра берген эмес. Бул
чатактын чыгышына Рыскулбектен качып Байтикке келип жашап калган Жусуп
чала манап себеп болгон. Жусуп Байтиктин колунда жөн эле жашай бербестен
1867-жылы жай мезгилинде, Алабелдин бери жагында, Суусамыр суусунун
боюнда жайылып жүргөн Рыскулбектин айылына тиешелүү 400дөй жылкыны
айдап кетет. Рыскулбек ага жооп кылып, Таласка көчүп келип олтуруп алат.
Байтик 300 жигити менен келип, Рыскулбек менен Жусуптун чатагын басып,
аларды жараштырууга аракет кылат. Бирок, чабыш башталып, Рыскулбек
тараптан бир жигит өлүп, Байтиктин беш жигити жарадар болот. Жусуп болсо
дайынсыз жоголот. Бул чатактан кийин Байтик 4000дей жигит чогултуп келип,
Рыскулбектин жигиттери менен Таластын айтылуу Беш-Таш жайлоосунда чабыш
баштайт. Бул чабышта Рыскулбектин тууганы Рүстөм аттуу жигит каза таап,
Байтиктин уулу Байсал оор жарадар болот. Бул окуялардан кийин КетменТөбөнүн манабы Рыскулбек Байтиктин үстүнөн орус бийликтерине даттанат.
Түркстан областынын сол бөлүгүнүн жергиликтүү элдеринин башкаруучусу,
артиллериянын штабс-капитаны Мединский Байтикти жооптоо үчүн өзүнө (ОлуяАтага) чакыртат, бирок Байтик
уулу Байсалдын жарадар экендигин шылтоолоп барбай коет. Ошондо
Мединский Байтикти атайын отряд менен Олуя-Атага алдырат. Штабс-капитан
Мединский Байтикти жооптомок болгондо, Верныйдан Ташкентке кайтып бара
жаткан Туркстаңдын генерал губернатору фон Кауфман Байтикти бошотуп
жиберген. Анын Рыскулбек менен болгон чатагын чечүү иши фон Кауфмандын
буйругу боюнча бийлердин сотуна дайындалган. Бирок, Байтиктин душмандары,
дайыма Кокон бектеринин кыргыздарга кылган үстөмдүгүн колдошкон, талкан
элинин болушу Тыналы жана башкалар 1868-жылы чогулушуп алып, Байтиктин
атынан Кашкардагы аталы Жакыпбекке «Мен орустарга каршы көтөрүлүшкө
даярданып жатам, сиз тарапка өтөмүн», деп кат жаздырышат да Кашкарга
жөнөтүшөт. Бул катты Токмоктогу уезддин начальниги кармап алып, Байтикти
түрмөгө олтургузуп коет.
Бул учурда Жети-Суу областынын согуштук губернатору болуп калган
Колпаковский 1868-жылы июнь айында Түркстан аймагынын аскердик эл
башкармасынын начальнигинин атына Байтиктин ким экендиги, каттын жалган
экендиги жөнүндөгү рапортторду жөнөтөт. Ал гана турсун мындай кыянаттык
57

www.bizdin.kg

ишке барышкан болуш Тыналы жана башкаларды жазалоонун зарылдыгын да
эскертет. Бул ишти фон Кауфман өз колуна алып, жалган арыз жазгандарды
жазалоону жана Байтиктин мурункудай эле өз жеринде кала берүүсүн, бирок
болуштук кызматын өткөрүп берүүсүн буюрган. Ошентип, Түркстандын генералгубернатору фон Кауфман Байтикти экинчи жолу түрмөдөн куткарган.
Ошентип, Чүй кыргыздарынын манабы Байтик XIX кылымдын орто чениндеги
Кокон хандыгы менен Россия империясынын ортосундагы өзгөрүлмө саясий
кырдаалды туура баалап, кыргыздын солто урууларынын Россия империясынын
карамагына өтүүсүнө түздөн-түз салым кошту. Ал эми Россия империясы жалпы
кыргыз элине кандай оң жана терс жаңылыктарды алып келди, кыргыздардын
андан аркы турмушу кандайча өзгөрдү, падышачылыктын колониялык саясаты
кандай болгон — булардын бардыгы сөз кылынган темадан тышкары өзүнчө
изилденүүчү маселе. Ошол эле мезгилде, Байтик Канаев өз доорунун инсаны,
Түндүк Кыргызстандагы түп аталарынан бери элди эзген кадимки феодалдык
таптын типтүү өкүлдөрүнүн бири экендигин да дайыма эсте тутканыбыз оң.
Дагы бир айта кете турган маселе — Байтиктин тарыхый инсан катары
калыптанышына анын жашаган доору жана жеке сапаттары да белгилүү
даражада роль ойноду. Байтик элди уюштурууга жөндөмдүү, көп саясий
маселелерди туура чечкен, өзүнүн алысты көздөгөн максаттарын ишке ашырууда,
элге алымдуу, кадыр-барктуу кишилерди да колуна ала билген адам
болгон. Бул сапат өзгөчө Байтиктин элден чыккан чоң манасчы, жаакта жок
ырчы Балыкоозго жасаган мамилесинен ачык байкалат. Көчмөн турмуштун
шартында, сабаты ачылбаган элге, Балыкооз сыяктуу таланттуу адамдардын
кадыры кандай экендигин Байтик эң сонун түшүнүп, аны атайы Таластан Чүйгө
чакыртып алган жана Балыкоозго теңтушундай, тең даражадагы адамдай мамиле
кылып, көп маселелерди аны менен кеңешип иштеген.
Биз колдонгон жана элден жыйнаган материалдарда Байтиктин качан туулуп,
качан дүйнөдөн өткөндүгү жөнүндөгү хронологиялык так маалымат жок,
ошондой болсо да ушул маселеге тиешеси бар маалыматтарды иликтеп отуруп,
Байтик болжол менен 1803—1870-жылдарда жашап өткөн деп айтсак болот.
ТААЛАЙБЕК БЕЙШЕНАЛИЕВ

КЫРГЫЗ ХАНЫ МӨҢКӨ-ТЕМИРДИН ӨМҮРҮ
I
Кыргыз эпосу «Манас» жана ойрот эпосу «Жангардын» поэтикалык саптарын
бир нече жолу окуп чыгуу менен, мени кызыктырган нерсе кыргыз элинин жана
Манастын негизги душмандары калмактар («ойроттор») болгон деген далил
болду. Ал эми калмактар менен монголдордун пикири боюнча Жангардын жана
анын жоокерлеринин душмандары мангастар болгон. Алардын кол башчылары
Ахтар Хар Мангас, Ол Галзан Мангас, Ол Шар Мангас, Шара Мангас ж.б. ушул
сыяктуу аттар менен белгилүү. Мангас — монгол-ойроттук тилдин так эмес
айтылышынан келип чыккан кыргыз ханы Манас болушу мүмкүн.
Окумуштуулардын «Манас» жана «Жангар» эпосторунун жаралышы XIV—XV
кылымдарга туура келет деген пикири белгилүү. Бул дал келүү бекеринен
болбосо керек. Буга орто кылымдардагы жазма баяндарда кыргыздар менен
ойроттор ойроттук конфедерациянын (элдер бирикмеси — котормочу)
курамында тыгыз байланышта болгондугу далил боло алат. XIV кылымдын аягы
XV кылымдын башындагы кытайлык баяндарда кыргыз ханы жана кол башчысы
Мөңкө-Темир жөнүндө айтылат. Мөңкө кытай тилинде Манастын атын
58

www.bizdin.kg

түшүндүрөт. Ошентип биздин алдыбызга Манас — Мөңкө деген аттардын
тизмеги тартылат.
Эми окурманым, ортоңку кылымга кайрылып, башкы каарман баянын
баштайлы.
Моңголдук Юань (1271 — 1368ж.) империясы кулагандан кийин, кытай
булактарында баяндалган баш-аламан мезгил баш-талат. Чынгызхан негиздеген
борбордук-административдик системанын негизи тездик менен бузула баштайт.
Борборго умтулган күчтөрдүн ордун салыштырма түзүлүштөрдүн өсүшүнө шарт
түзгөн башка күчтөр ээлейт.
XIV кылымдын акырынан XV кылымдын башына чейин
моңгол-ойрот дүйнөсүн улуу хандын тагы үчүн болгон талаштар менен бирге
курч саясий чыр-чатактар дүңгүрөтүп турган. Мин-Шиде 1380— 1400-жылдардын
аралыгында хандыкта беш хан алмашылганы жана ал хандар өз ажалынан
өлбөгөндүктөрү жөнүндө маалымат берилет.
Кытай жана монгол булактарында ойроттук элдер бирикмесинин курамына
кирген кыргыздардын бийликке болгон күрөшкө активдүү катышып, бир канча
мезгилге чейин өз үстөмдүгүн орнотуп келгендиги айтылат.
Кыргыздар жөнүндөгү алгачкы маалымат Мин доорунун XIV аягында МөңкөТемирдин такка келиши менен белгиленет. Мөңкө-Темир бийлик кылган мезгил
ийгиликтүү болду деп эсептесек да болот, анткени ал кандык кылып турган кезде
(1399— 1415ж.) ойроттор жана моңголдорду кол алдына бириктирип баш
ийдирген. Көптөгөн жылдар бою тынчыбай турган саясий кырдаал аз да болсо өз
калыбына келген. Бирок өлкө ичиндеги саясий күчтөрдүн тең салмактуулугу жок
болучу да мезгил-мезгили менен алардын ортосунда кагылышуулар чыгып
турган. Ошого карабастан түрк жана монгол урууларынын биригишине болгон
кыймыл күч ала берген. XV кылымдын биринчи жарымынын акырында,
ойроттордун, анын ичиндеги кыргыздардын күч кубаты Борбордук Азияда
жогорку чекке жеткен. Кытай булактарында Юань бийлиги кулагандан кийин
моңголдор менен ойротторду өз кол алдына бириктирген кыргыз ханы МөңкөТемир жөнүндө толук маалымат болбосо да, биз мүмкүнчүлүгүбүздүн жетишинче
Борбордук Азия тарыхындагы бул тарыхый инсандын турмуш жолун айтып
берүүгө аракеттенебиз.
Ошентип Чыңгыз хан токой арасында жашаган элдерди басып алгандан кийин
аларды ойроттордун төрт түмөнүнө (дэрбэн түмөн ойрот) болгон. Кыргыздардын
жана ойроттордун жайланышкан аймактары 5 округка бөлүнгөн — Цирцзиси
(кыргыз), Ханьхэна, Усы, Иланьчжоу, Цзянчжоу. Ойроттор да административдик
жана жер жагынан ушул округдардын ичине кирип, бир региондо узак убакыт
бою чогуу жашап туруу алардын бири-бири менен социалдык-экономикалык
жана маданий жактан тыгыз байланышына алып келген. Кытай булактары
белгилегендей Ойроттук конфедерация Элутэ (ойрот), Бахатуте, Хойт жана
кыргыз деген төрт кандыктан турган.
Тилекке каршы тарыхый булактарда Мөңкө-Темирдин туулганы, ата-бабасы
жөнүндө маалымат жок, ошого карабастан биз Мөңкө-Темирдин түп-тамырынын
келип чыгышын моңгол ойроттук жазма баяндардан изилдеп көрөлүк.
«Алтын Тобчиге» таянсак Дэрбэн-ойроттордун алгачкы ата бабасы Дува Сохор
болгон. Атасы тарабынан алсак Дува Сохор атактуу Бортэ-Чинодон келип чыгат.
Төрт ойроттун таралыш тарыхы төмөнкүдөй: Бортэ-Чинонун эки уулу болгон —
Бэдес хан (ханзаада Бэдэ), Бэдэ-Цаган (Ак Бэдэ). Бэдэ-Цагандын уулу Тамачах.
Анын уулу — Хоричар-Мэргэн (Хоричар көзгө атаар). Анын уулу Ихэ Нидун (Чоң
көз). Анын уулу Горхолджин Баяндын уулу Барджигидай. Горохолджин Баяндын
аялы Барахчин-Бадан Дува Сохор жана Доной, Докшин (каардуу), Емлик
(аргымак) жана Эрхэ (бийликтүү) туулуп, алар төрт ойрот биримдигин түзүшкөн:
59

www.bizdin.kg

Огэлет, Багатуд, Хойт жана Кэрэдгуд (кыргыз). «Эрденийин-Тобчиде» ДуваСохордун: Доной, Докшин, Эмлэк жана Эрхэ деген уулдары ойроттордун угэлэт,
багатуд, хойт жана кэрэдгуд (кыргыз) деген төрт туусун негиздешкендиги
жөнүндө маалымдалат. Эрхэ (бийликтүү) ойрот конфедерациясынын бөлүгүнө
кирген кыргыз уруу биримдигинин негиздөөчүсү болуп калган. Кыргыз ханы
Мөңкө-Темирдин ата-бабасы так эле ошол Эрхэ (бийликтүү) болушу мүмкүн.
Мөңкө-Темир-Дадани (татар) деген хандын наамы ыйгарылганга чейин кашка
деген наамды алып жүргөн. Бул наам — бек деген наам менен бирдей болгон.
Кымбаттуу окуучум, сизди кыргыз хандыгы туурасында моңголдук
булактардан алынып жаткан маалыматтар ойго салбай эле койсун. «Моңгол,
калмактар менен аралашып кеттик, Мамыр, кенен Алтай жергебиз биздин», —
деп айтылат кыргыз эпосу «Манаста», бул саптар кыргыздардын моңголойроттор менен чогуу жашап турган тарыхый доордон жакшы кабар берип турат.
Борбордук Азиянын көчмөндөрү үчүн бийлик кылуучу уруулардын атын алуу
адатка айланган нерсе болучу. Кыргыздар башка түрк уруулары менен кошо
моңгол-ойрот дүйнөсүндө чогуу жашап турушкан. Мисалы Абульгазы мындай деп
жазган: «Накта кыргыздар аз калды, бирок бул кыргыз деген ат менен өздөрүн
моңголдор (түрктөр?) жана башка алардын мурдагы жерлерине көчүп келе
баштаган уруулар атай башташты». Мындан кийин Борбордук Азияда моңголдор
ээлик кылып турган убакта Рашид-ад-дин белгилегендей: «Сырткы кейпи,
түзүлүшү, тили жана үрп-адаты байыркы кезде кичине айырмаланган менен да
окшош болуп, кытай жана журжэ, нангяс, уйгур, кыпчак, түркмөн, карлук, калач,
туткунга түшүп келгендер жана тажик элдерин моңголдор деп атай башташкан.
Ушул элдер «өзүлөрүнүн аброюн көтөрүш үчүн да өздөрүн моңгол деп атоо
пайдалуу» деп билишкен.
Окуучулардын көңүлүн кыргыз башкаруучусунун атына келгендиги моңгол
жана кытай тарыхый булактарындагы кээ бир чаташууларга бургум келет.
Далилдерди тактап салыштырып келгенде кытай булактарында ойроттук
конфедерациянын башчысы катары белгилүү болгон Угэчи-кашка, Гуйличи жана
Мөңкө-Темир тарыхый бир гана киши. Анын чын аты Мөңкө-Темир, анын тексиз
жерден чыкканына (ал Чынгыздын эмес болучу) байланыштуу моңголдор менен
ойроттор жек көрүү менен «волопас» деп аташкан, ал эми кытай
транскрипциясында «Угэчи» жана «Ууйлучи» деп берилет. Мындан ары биз
каарманыбыздын атын чаташтырбаш үчүн Мөңкө-Темир деп өз атынан атайбыз,
бирок бул аты да кытай тилинде туура эмес айтылып калган. Бул жөнүндө
окуучум, Ойротияменен Монголиянын башкаруучусу кыргыз ханы МөңкөТемирдин мындан аркы тагдырын көңүл коюп окусаңыз анан барып толук
түшүнөсүз.
Кытай жана моңгол чыгармаларында кыргыз ханы Угечикашканын такка
келиши жөнүндө кызыктуу тарыхтар айтылат.
Эльбек — хан (моңгол ханы) ойрот Хутхай-Тафунун жардамы менен
татынакай болгон Ульдзейту-Гоага үйлөнгөн. Ал эми Ульдзейту-Гоа ХутхайТафудан күйөөсүнүн өчүн алууну чечет да ал жөнүндө ушак ойлоп табат. Ачуусу
келген Эльбек-хан Хутхай-Тафунун өлтүрүп кийин жаңылыштык кылгандыгын
сезет да, Хутхай-Тафунун уулу Батулуну сыйлоону чечип, ага өзүнүн кызы Сасур
ханышаны алып берет, андан бөлөк чинсанга деген наамды жана 4 түмөн ойротту
башкарууга берет. Эльбек-хандын бул жоругу кыргыздардын жолбашчысынын
жана ойроттордун чыныгы башкаруучусунун кыжырын кайнаткан.
Кытай маалыматтарына караганда Ойроттук кыргыз Угэчикашка (МөңкөТемир) бул жаңылыкты угуп аябай ачуусу келген: «Бул хан адилетсиз бийлик
жүргүзүп жатат, — деген ал. — Иниси Харагучук-хунтайцзини өлтүрдү, анын
аялына үйлөнүү максатында. Ал өзүнүн жаман жоругу менен кайрадан мыйзамды
60

www.bizdin.kg

бузду... Менин кол алдымдагы Батулага 4 ойротту башкаруу үчүн берди». Угэчикашканын нааразылыгын уккан Эльбек-хан Батула-чинсанг менен бирдикте аны
өлтүрүүнү чечишет, бирок кечигип калышат. Душмандарынын өзүнө каршы
уюшулган кастыкты угуп, Угэчи-кашка (Мөңкө-Темир) токтоосуз түрдө кол
жыйнап, аларга каршы чабуул койгон. Эльбек-ханды өлтүрүп, ал Ульдзейту-Гоага
үйлөнгөн. Бирок хан болуудан мурда ага өз бийлигин чыңдоо керек эле. МөңкөТемир улуу хандын тагына олтуруу өзүнө терс таасирин тийгизээрин билип,
хандык такка Эльбек-хандын улуу уулу Гун-Тэмурди көтөрөт. Бул окуя 1400жылы болгон, бирок эки жылдан кийин эле Мөңкө-Темир Гун-Тэмурду тактан
кулатып, бүткүл бийликти өз колуна ээлеген. Ал сулаленин «Юань» деген
мурдагы атын алып таштап, өз ээлигине жана элине (Дадень» (татар) деген ат
берген. Өз өмүрүн сактап калуу максатында Гун-Тэмурдин иниси Бэньяшим
Самарканга Тимур-хандын (Темирландын) кол алдына кире качкан.
«Зафар-наменин» маалыматы боюнча Олджей-Тэмур (Беньяшили) ханга
каршы көтөрүлүш чыгарган (Мөңкө-Темирге болушу мүмкүн) да, калмактардан
(ойроттордон) качып кеткен. «Зафар-намеде» ал Тайцзи-оглан деп аталат,
ошондуктан биз Эльбек-хандын уулу Беньяшили жөнүндө сөз болуп жатат деп
ойлойбуз.
Ал Тимур хандын ордосуна сый-урмат көрсөтүү менен кабыл алынган: «Ошол
күнү улуу урматтуунун оң тарабына Джучихандын тегинен болгон Тайцзи-оглан
менен Чехра-оглан, ал эми сол тарабына падыша тукумунан Улугбек, Ибрахимсултан жана Иджол орун алган эле». (МИСЦА, 158-бет). Беньяшили Тимур хандын
1405-жылдагы Кытайга болгон акыркы жортуулуна
Монголиядагы хандык тагын кайтарып алуу максатында катышкан, бирок
жалпыга белгилүү болгондой Тимур-хан күтүүсүздөн ооруп, каза болгон.
Беньяшили Беш балык өкүмдарынын кол астынан ырайым издөөгө мажбур
болгон.
Ошол убакта Мөңкө-Темир өз бийлигин активдүү колдон келишинче бекемдей
берген. Анын Борбордук Азиянын саясий майданындагы ролу, советтик белгилүү
моңгол таануучу Б. Я. Владимировдун аныктоосу боюнча сайддар (төбөлдөр)
менен чыңгызиддердин ортосундагы бийлик үчүн болгон күрөштүн курчушуна
алып келген. Династиянын атынын өзгөрүшү Борбордук Азиядагы саясий
кырдаалдын түп-тамырынан бери өзгөргөндүгүн күбөлөндүрө турган өтө
маанилүү далил. Юань династиясынын өз атын жоготушу моңголдук бийликтин
толугу менен кыйрашын түшүндүргөн. Ошого карабастан моңголдор дагы эле
күчтүү болуп, чыңгызиддердин бедели чоң эле. Мөңкө Темир бул жагын эске
алып Ульдзейту-Гоаны аялдыкка алган. Табунанг (чыңгызиддердин бийлик
кылуучу тегинин күйөө баласы) болуп, Мөңкө-Темир эми жок эле дегенде улуу
хандын тагын талашууга толук мүмкүнчүлүгү бар эле. Мындай болбогондо бул
моңгол жана ойрот төбөлдөрү тарабынан катуу каршылык көрсөтүүгө алып
келмек. Мындан сырткары, Мөңкө Темирдин династиянын атын түрк (татар)
атына өзгөртүшү моңголдук бийликти биротоло жоготуп, Борбордук Азияга түрк
урууларынын мурдагы бийлигин кайтарып берүүгө болгон аракети болушу толук
ыктымал. Бирок тарых өзү көрсөткөндөй Борбордук Азиядагы түрктөрдүн
бийлиги бир нече он жылдыктарга гана созулган. Ойроттордун нааразылыгы
улам өсө берген, бирок Мөңкө-Темир душмандарынын сазайын колуна берип
турган. Кытай булактарында Мөңкө-Темирдин ойроттор менен тез-тез болуп
турган кагылыштары баяндалат. Мисалга алсак 1403-жылдан 1408-жылга чейин
кыргыздар менен ойроттор ортосунда беш кагылышуу болуп өткөн, бул
кагылышуулар эки тараптан тең бири-бири менен айыгышкан күрөш жүргүзүп
келгендигин айгинелейт. Ошону менен бирге Мөңкө-Темир моңгол ээликтери
(башчылары) Алутай, Есуньтай, Маэрхэңза менен биригишип, ойрот башында
61

www.bizdin.kg

турган Махаму (Батула-Чинсанг), Тайпин жана Батубололорго каршы союз түзүп,
бул айыгышкан күрөштөгү салмакты өз пайдасына оодарган.
XV кылымдын башында Мөңкө-Темир башкарган ойрот конфедерациясынын
эли 40 миң үйгө жеткен. 4 ойроттун күчү көбөйүп, ага баш ийген аймак да
кеңейген. XV кылымдын башына чейин ойроттор Енисейдин жогору жагындагы
ЦяньЧжоу деп аталган аймакты ээлеп турган, акырындык менен Кэбудо жана
Чжабухань дарыяларын жээктеген түштүк-чыгыш багытындагы жерлерди,
түштүк-батыш багытында Алтай тоосу менен Халаэрциси (кара Иртыш)
дарыясынын аймагындагы жерлерге жайланыша башташкан. «Мин-шиде»
Гуйличини (Мөңкө-Темирди) «түндүк ханы» деп аташат. Анын ордосу кытай
булактарында Булу-Тунь (сөзмө-сөз которо келсек «Булунун аскердик ордунда»)
же болбосо фарсы булактары боюнча Кэмкэмжиут деген жерде болгон. Кээ бирде
бул районду Кэмкэмжиут-Бору деп эки ат менен аташат.
Мөңкө-Темирдин тышкы саясатын изилдөө менен биз анын Кытай менен
болгон байланышынын бир калыпта болбогондугун белгиледик. Соода
мамилелери көп учурда куралдуу кагылышуулар жана айыгышкан согуштар
менен аяктоочу. Мындай учурларда кытай императору чек арадагы райондордун
генералдарына жардамга аскер жиберип турган. Чек ара жайгашкан Нинся жана
Ганьсу райондорунун аскер башчыларынын бизге белгилүү болгон
билдирүүлөрүнөн жана императордун көрсөтмөлөрүнөн бир нече согуиггук
окуялардан мисал келтире кетелик.
1404-жылдын октябры. Мөңкө-Темир ойроттор менен согушуп бүтүп
аскерлерин түштүк багытка бурду деп кабарлайт Нинсядагы аскер башчысы. Бул
жортуулга Мөңкө-Темир эки айлык дан камдады. Ар бир жоокер сүт (кымыз) жана
эт менен камсыз болуш үчүн экиден бээ, токойду кыйыш үчүн араа, балта алышы
керек болучу. Чалгынчылар араа менен балта бекемделген чептерди алуу үчүн
керек деп аскер башчысын эскеришкен. Генералдар болсо жоокерлерди согушка
даяр кармап туруулары керек болгон. Эгерде душмандын алдыңкы катары чегине
турган болсо, кытайлык жоокерлерди амал менен туткундап алыш үчүн алардын
артынан сая түшпөөсүн аскер башчысы генералдарга эскерткен.
1405-жылдын июну. Чек ара райондорунан түшкөн маалыматтардан улам
Мөңкө-Темир кайрадан чек арадагы өз аракетин күчөтө баштаган. Жоокерлерин
Шаньсиге жиберип, Мөңкө-Темир Сяочен тоосуна жана Тянчэндэн түндүгүрөөк
чалгын үчүн от жагууга буйрук берген. Мөңкө-Темирден чочулаган генерал
Сюань-Фу тандалма жоокерлерин Мөңкө-Темирдин аракеттерин байкоо үчүн чек
арага чалгынга жиберет. Кайпын баштаган жоокерлер туткунга түшүп кала
турган болсо генерал буктурма коюп, калган аскерлери менен чабуул коюуга
тийиш болгон.
1406-жылдын марты. Императордун принц Чао Гоа-Суйга жазган катында
монголдордун туткунунан качып келген туу алып жүрүүчү Сун Чэн Мөңкө-Темир,
Аруктай жана Есуньтайдын түштүк-чыгыш тарапка бет алып келе жатканын
көргөндүгүн жазган. Император токтоосуз бир нече киши жиберип Мөңкө
Темирдин жакындап келип калгандыгын Чэн-Ханга эскертүүсүн буйрук кылган.
Коргонууну уюштуруу үчүн алардын жолундагы айылдарды өрттөп жок кылуучу
(өрттөлгөн жер тактикасы)
жана чепти бекемдөөнү буйрук кылган. Хэйюйчэфандан Юйтайлинге чейинки
жолдорду тосуп, калган жерлерде аң казылуусу керек болгон. Генералдар ВанЦзун жана Корогочин жоокерлери менен Синхого аттанып, Чен-Хен менен
бирдикте шаарды коргоого даярдануулары тийиш болучу. Эгерде аларга Мөңкө
Темир кол сала турган болсо, чептин сыртына чыгып ага каршы чабуул коюуга
буйрук кылынган.
62

www.bizdin.kg

1368-жылдан тартып 1398-жылга чейин Миндик кытай Цзюйгуаньдын (улуу
кытай дубалынын батыш бөлүгү) тоо тараптан кирүүчү жагына кароол койгон.
Көчмөндөр менен Кытайдын ортосундагы талаш-тартыш Хами жайыгынан
чыгып турган Хами аркылуу Улуу жибек жолу менен Кытайдан Самарканга соода
жолу өтүп турган. Бул башкы соода жолдордун кесилишинин Борбордук Азиянын
көчмөндөрү үчүн зор мааниси бар эле. Мөңкө-Темир кез-кези менен өз
кишилерин аттарды жибекке, чайга жана башка кол өнөрчүлүк үчүн керектүү
оокаттарга алмашып келүү үчүн Хамиге жиберип турган.
1404-жылы Дандардын ханы Мөңкө-Темир Хаминин улугу Анькэ-Темирди
ууландырып өлтүрөт да, Хами жайыгын өз көзөмөлүнө алат. 1405-жылы
Бешбалыктын башкаруучусу Шамичаган кытайлыктардын жана Беш балыкта
жашырынып жүргөн Беньяшилинин түрткүлөөсү менен Мөңкө-Темирге каршы
жортуулга аттанат, бирок булактарынын маалыматына караганда МөңкөТемирди Хамиден сүрүп чыгарууга күчү жете алган эмес. Мөңкө-Темир Хами
базарын мурдагыдай эле жылкы сатуу үчүн пайдалана берген.
Ойроттор менен Бешбалыктын ортосундагы согушта эки жак тең ит жыгылыш
болуп турган. 1408-жылы ойроттор Беш балыкка каршы ийгиликтүү жортуул
жасап, аны баш ийдиришкен. Бирок 1411-жылы Бешбалыктын өкүмдары Махаму
ойроттук урууларга кол салып, аларга чоң зыян келтирип кеткен. Ойроттордун
күчүнүн азайышынын себеби хандык тактынын мурасчысы Эльбек-хандын уулу
Беньяшилинин пайда болушу жана Алутайдын аны колдой баштап, Мөңкө-Темир
экөөнүн ортосундагы убактылуу союзунун бузулушунан улам байланыштуу
болгон.
1408-жылы Алутай Беньяшилинин моңгол ханы деп жарыялаган, бирок
хандык тактыны алыш моңголдорго бул жолу да ийгиликсиз бүткөн. 1409-жылы
ойроттор Беньяшили менен Алутайга катуу сокку урган, натыйжада алар
Көрөлөңгө көчө качууга аргасыз болушкан. 1412-жылы куралдуу кагылыштардын
биринде Беньяшили каза болгон. Эми хандык тактыны талашуучу киши жок го
деп турган учурда хандык так үчүн күрөшкө күчтүү хойт уруусунун кол башчысы
Батула-чинсанг аракет кыла баштаган. 1415-жылы Мөңкө-Темир менен Батулачинсангдын таймашуусу бир жолку согуштардын биринде хойт уруусунун кол
башчысынын өлүмү менен бүткөн.
Ушул эле жылы бир нече айдан кийин Мөңкө-Темир дагы каза болгон. Тилекке
каршы кытай булактарында Мөңкө-Темирдин кантип каза болгондугу жөнүндө
маалымат жок. Ошого карабастан кытай жана моңгол булактарын салыштырып
кароо менен кытай кол жазмаларынын Угэчи-кашка менен Гуйличи, моңгол
баяндарында болсо Угечи-Хашига жана Гуйличи-багатур экөөнүн окшоштугун
таптык. Булардын ортосундагы окшоштук тилдик гана жактан окшош эмес,
тарыхый да окшоштук болуп чыкты. Кытай булактарында да, моңгол
булактарында да кичине айырмачылыктар болгону менен булар бир эле
окуяларда катышышат. Балким «Алтын-тобчиде» сүрөттөп жазылган Гуйличибагатур менен Шигушитэй-багатурдун кармашы Манас менен калмак баатыры
Коңурбайдын акыркы кармашы болушу да ыктымал. Биз бул баянды МөңкөТемирдин акыркы согушу деп божомолдойбуз. Окуучум, бул биз толугу менен
келтирип кеткен баяндагы Гуйличи-багатурдун ойрот экендиги сизди таң
калтырбасын, анткени кыргыздар ошол убактагы 4 ойроттун ичине киргени
маалым эмеспи.
Эми сиздердин көңүлүңүздөрдү Мөңкө-Темирдин согушунун моңгол
булактарында айтылган баяндамасына бурабыз. «Илгертен өчү бар Адай хан
жоокерлерин топтоп, ойротторго каршы жортуулун баштады. Эки тараптын
жоокерлери бири-бирин көрүшкөндө, онглигуд кан түмөнүнөн чыккан Эсэхуй
баатыр: «Жолун тосуп чыгам», — деди. Хан болсо: «Эки асый айгыр шумкардай
63

www.bizdin.kg

күлүк болгону менен карыган ат чыдамдуу келет», - дейт да, Шигушитэй
баатырдын эжекеме-жекеге чыгуусун буюрат. Ойроттордон кармашка Гуйличибаатыр чыгат. Кечээ эле алар бир туугандар болушчу. Алар: «Эгер моңголдор
ойроттор менен согуша турган болушса биз чыгабыз», — дешти. Гуйлинчи: «Мен
аткан соот кийген, кийбегенин баары бир!»— дейт. Ал ушундай дегенден кийин
Шигушитэй да «Мен кылычым менен чаап киргенде тулга кийилгенби же жокпу
баары бир!» деди. Алар бири-бирине ушуларды айтышты. Ошондон кийин
моңголдун Шигушитэй баатыры кармашка чыгуу үчүн үч кабат келген соотун
кийди да, боорун сакташ үчүн ал жерге күрөк байлап койду, анан ХангорХалдзондын атына минди, курлаттык Олхуй мергенге болсо Хурен-Халдзондын
атына минүүсүн буюрду. Шигушитэй баатыр кармашка мына ушинтип чыкты.
Ойроттук Гуйлинчи баатыр да каттамасы бир тулгасын кийип, Хухэ-Халдзондын
атын минип чыкты. Алардын кармашы БороНохайиндзон деген жерде өттү.
Гуйлинчи баатыр Шигушитейдин ээринин кашын талкалай атканда жебе соотту
жана күрөктү тешип кеткенде Шигушитэй атка учкашып калды. Ошондо Олхуй
мерген Гуйлинчинин атынын соорусунун сөөгүн талкалай атты. Ошондо
Шигушитэй баатыр: «Гуйлинчи менин атым Хангор- Халдзондын тумшугун билип
койсун! Менин кылычымдын курчтугун билип койсун, бийлик үчүн туугандыкты
кароого болобу!» — деди да, ал анын сегиз кырдуу тулгасы менен бирге башын
кыя чапты. Анын баласы Таюуну өлтүрүп, аялын болсо хан өзүнө алды. Анын уулу
Тогон Аругтай-тойшиге койчу болду. Моңголдор ойроттордон бийликти ушинтип
тартып алышкан», - деп айтышат.
Мөңкө-Темир өлгөндөн кийин кытай булактары күбөлөндүргөндөй анын уулу
Эсэхуй-хан 11 жыл бою бийлик жүргүзгөн. Бул жөнүндө, кадырман окуучуларым,
журналыбыздын кийинки сандарында аңгеме куруп берербиз.
Которгон
Акылбек КЫЛЫЧЕВ

ТАЛЫП МОЛДО (БАЙБОЛОТ УУЛУ)
КОРДОЛГОН ЗАМАНДА
Фергана, Анжиян кыргыздарынан күн чыгыш тарапка чачырап, жайылып
чыккан кыргыздын ата-бабасынан, уруусунан, азыраак тарых-санжырасынан
жазамын. Өткөндөгү, азыркы карт-баш кишилердин оозунан угуп, бурушпудуруспу, не болсо да көөнүмдө калганы. Абалкы бабасы эки жигит. Бири Оң, бири
Сол.
Оң деген жигиттин үч баласы бар экен. Экөө уул, — бири Адигине, бири Тагай.
Бирөө кыз, аты Наалы. Аны Моңолдор деген кишиге берген экен. Адигине тукуму
чоң уруу журт болуп, Фергана тарапта жашап турат.
Тагайдын үч уулу болуптур. Богорстон, Койлон, Сарбагыш. Сарбагыштын
мойну кыйшык болгондуктан, Кылжыр дейт.
Богорстондон Солто, Бөлөкбай, Талкан деген урууларга бөлүнүп, Таластан
Токмокко чейин. Койлондой Жедигер деген эл Фергана тарапта жана Солто
ичинде да бар.
Кылжырдан эки уул. Бири Дөөлөс, бири Орозбакты.
Дөөлөстөн төрт уул: Токо, Жантай, Таздар, Манап. Манаптан эки уул,
Чарымбек, Соотай. Соотайдан Эшим, Сарсейит, Тугор, Сарсейиттен эки уул —
Үчүкө, Түлкү. Түлкүдөн бүтүн Тынай, Токмокко караган жерде.
Үчүкеден төрт уул — Мамыткул, Дөөлөт, Кудаяр, Эрдана. Мамыткулдан эки уул
— Темир, Болот. Темирден — Черикчи, Назар. Болоттон — Эсенкул жана бир
64

www.bizdin.kg

катындан Беш күрөң. Булар жогорку Тугор дегенден Чоң чарык деген. Жогорку
Дөөлөттөн Надырбек болсо керек. Кочкордо, жогорку Темир, Болоттон тараган эл
Атбашы, Нарында, Кочкордогу сарбагыш аталат.
Жогорку Кылжыр деген кишинин уулу Дөөлөстөн тараган тукуму Токмок,
Боом, Орто-Токой, Кочкор, Нарын, Атбашыдагы сарбагыш аталат.
Ысык-Көлгө караган жерде бугу аталган элдин тукуму, баягы Кылжырдын
Орозбак деген уулунан тараган журттан Ысык-Көл тегереги, бөтөнчө Нарында
бир болуш тынымсейит жана бир болуш моңолдор эли бар.
Орозбактан төрт уул. Арык, Асан, Карамырза, Мырзакул. Арыктан тараган
Торгон эли, Семизбай эли, Асандан тараган элинде аз түтүн бар. Карамырзадан
Күрмөнтү элинде аз киши бар.
Мырзакулдун эки уулу — бири Алсейит, бири Тынымсейит. Тынымсейиттен
бир болуш эл азыр Нарында. Алсейиттен эки уул: бири Бапа. Бири Жаманкул.
Бападан алты жүз киши Барскоондо. Жаманкулдун үч уулу: бири Моке, бири
Итбука, бири Кыдык, бири Белек.
Моке, Итбуканын тукуму Күрмөнтү элинде. Кыдык Тоң районунда, бир болуш
эл. Эми Белектин Салмаке тукуму бир болуш — Түптө. Бир катыны Жаркын.
Андан алты уул. Токой, Туткач, Толубай, Саты, Алдаяр, Алдаш. Бул алтоонун
тукуму баары Күрмөнтү элинде. Бирок Алдаштан эки катыны бири — Кагаз, бири
Шекер. Шекерден үч уул: Тазабек, Меңмурат, Шапак. Тазабек, Шапак тукуму
Күрмөнтү элинде. Меңмурат Текесте. Эми Кагаз деген катындан үч уул: Кудай
менде, Төкөк, Бирназардан алты уул: Алыбай, Нанжебес, Эсенаман, Мураталы,
Данияр, Баялы, Алыбай. Мураталынын тукуму Күрмөнтүдө. Баялыдан тукум жок.
Калган үч уулунун тукуму Жети-Өгүздө.
Эми жогоруда жазылган Тагай тукумунан башка солто, сарбагыш, бугунун
ичиндеги илгери Фергана облусунан, күн чыгыш жактагы Кыргыз ичиндеги
атактуу чоң уруусунан, кайсы элде, кайсы жерде турганын болжол менен
жазайын.
Наманген, Кетмен-Төбө, Нарын бойлорундагы жерлерде, саяк уругунан
Түнкатар, Түнтөй деген эл жана анын ичинде кичине уруулардан да көп болсо
керек.
Ошол жерлерде бир нече болуш баасыз деген эл, анын ичинде да майда
уруулар болсо керек.
Талас, Суусамыр жерлеринде атактуу уруу кытай, саруу, кедигер жана
солтодон башка дагы кичи уруулардан болсо керек.
Эми Чүйдүн тескей тоо аркасы. Жумгалга караган жерлерде саяк уруусунан
Курманкожо, кулжыгач деген эки чоң уруу эл бар. Жана Атбашыдан Анжиян
тоосуна чейин чоро деген эл бар.
Ошол көп уруу журттун атасы, баш бабасы Тагай бийге эки жигит болуп келип,
атын Карачоро, Сарычоро коюп, ошол эки жигиттен тараган тукуму ким экенинин
дайыны жок. Селсаяк келген үчүн, анын тукумун саяк деген имиш. Атбашы,
Арпада '«ерик деген эки болуш эл бар. Бул да Тагай бий жоону чапканда, минген
атынын жеми үчүн, олжодон чыгарып алган кишинин тукуму имиш.
Сарбагыш ичинде азык, өзүк деген болушка толбогон эл бар. Булардын
бабаларын да сапарга азыгы, талканы үчүн, олжодон чыгарып алган имиш.
Жети-Өгүз районунда төрт чоң уруу, эки кичине уруу эл бар. Алдаш
балдарынын катарында, бири Коңурат Жети-Өгүздө алты жүз түтүндөй киши.
Коңурат эски Чоңбулак, Ак кочкордо азыраак түтүн бар. Коңураттын ичинде бир
айыл Кабак деген тынымсейит бар.
Жети-Өгүз суусунун күн батыш тарабы Кичи кызыл суу, Чоң кызыл сууда
кичине уруу Мундуз жана Коңураттар бар. Баягы жогоруда айтылган Тагай бий
жоону чаап олжону бөлүшкөндө Наалы эжесинин тоого минген Коңуркула деген
65

www.bizdin.kg

аты жоонун колунда калган экен. Ошол аттын төлөөсүнө, бешиктеги бир эркек
баланы чыгарып берген экен. Коңуркула аттын төлөөсүнө келген үчүн, баланын
атын Коңурат койгон имиш.
Анжиян, Ош, Кожент тарапта көп Коңурат, саяк, солто, сарбагыш ичинде бешон түтүндөн чачкын болуп жүргөн коңураттын баары Коңуркула аттын төлөөсүнө
келген баланын тукумунан тараган эл имиш.
Кыргызда бири-бирине моюн сунбай, урук чулдуктун себеби не деген суроого
жооп болорлук бир окуяны мисал кылып, жогорудагы Жети-Өгүздөгү төрт
уруунун үчөө: коңурат, дөөлөс, саруунун башынан өткөн окуяларынан бир аз
маалымат жазамын.
Эми жогорку сөздөргө кайрылайын. Баягы Ферганадай Күн чыгыш жакка
тараган Анжиян кыргызынан, ата-бабасынан, бири биринен угуп, айтыла келген
сөздөрдү өзүм бала убагымда угуп, алардын айткан көп сөздөрүнөн көөнүмдө
калгандарынан жаздым.
Бул дуруспу-бурушпу билбейм, бирок, Ферганадан нечен топ-топ болуп
кыргыздардан Чыгышка тарап келгени чын. Бул туурасында соңунда өз
пикиримди баян кылып жазамын.
Биздин бул жактагы журттун тарыхы өтө караңгы, ошол караңгылыктын
себебинен ушул күнгө чейин бузук иштер агылып келе берген.
Түркстан, Фергана жактан кайсы заман, кайсы гасырде (кылымда) келгенинен
маалыматым болбосо да, чынында Чынгыз хан ошол жакты басып алган
убактарда келген болуу керек. Неге десеңиз Түрк, Сибирь тарыхында жазган,
Эртиш тарапта кыргыз каны Тамбука хан Чынгыз ханга багынып, өзүнүн колу
менен Чынгыз аскерине кошулуп, күн батыш чабуулунда бирге болду.
Чынгыз хан Букараны алганда андан Тамбука хан Эртиш, Том тарапты
сураганда берди деп жазганын окуган элем.
Кокон хандыгына багынып, Фергана кыргыздары ар уруктун башчысы
аксакал бийлерине бирден тамга берип, ошол тамганы ар урук өзүнүн
малдарынын башына, санына басып жүргөн. Азыр да мундан тамга, арык тамга,
шапак тамга, — деп жылкысынын башына, санына басып жүргөндөр бар. Анжиян
кыргыздарында ай тамга, кайчы тамга, кылыч тамга, орок тамга дегенге окшош,
уруктун тамгасы жок болсо керек. Кайсы уруктан экенин малынын тамгасынан
көрүп билет. Өкүмөт да бийлерге берилген тамга аркалуу өкүмүн жүргүзгөн экен.
Ошол үчүн өз уругунун өкүмүнөн башка уруктун өкүмүнө моюн сунбай
келишкен. Чоң ат чабыш болсо, ар ким чапкан атын өз уругунун ураанын
чакырып, ошол уруктан канча киши болсо, ошол атты сүрөйт. Жазатайып, ошол
уруктан бирөө башка бир уруктун атын сүрөсө, аны бирөө көрүп калса, аны ошол
жерде уруп, өлтүрмөк болгондо, башка уруктар арага түшүп ажыратышат.
Жоо менен урушмак болсо, ар урук өзүнүн бийинин, баатырынын желек
(туусунун) түбүнө жыйылып жана чоң урукка баш болгон кишинин туусунун
түбүнө чогулуп, ошол чоң кишинин буйругу менен жоого аттанат.
Жоосун жеңип, алган олжону бөлүшүп, ар бир урук туу кармаган чоң кишиге
олжону берип, калганын өздөрү алышат. Бир урук, башка бир уруктун бир
кишисин өлтүрсө, өлтүргөн урук баары биригип кеминде үч жүз жылкы кун
төлөйт.
Бир уруктун кызын, башка бир урук ала качып кетсе, кыздын артынан кууп
барып, ал эл менен чабышып, башка бир урук эл арага түшүп, ажыратып,
аксакалдар бүтүм кылып, көп калың мал айтып, ала качкан айыбын төлөтүп,
калың малын кыз атасына берет.
Бир киши, бир кишини урса, же зордук кылып бир нерсесин алса, алдырган
тарап алган тарап менен урушуп, алганын айыбы менен кайтарып алат. Бир адам
кокусунан бир жаман ишке кириптер болуп, аны төлөп берүүгө алы жетпесе, анын
66

www.bizdin.kg

урук туугандары бөлүшүп төлөп куткарып алат. Жогорудагы урукчулдук негиз
болуп, пайда-зыянын тең көрүп, бөлүнгөндү бөрү жейт деп уруудан бөлүнүп четке
чыкпай, уругунан бөлүнбөй келгенинин себеби ушул экен. Ошол үчүн, оюнда,
көптө, калаада киши урбайт. Атасы бөлөк менен коён уулаба, уруусу бөлөккө
учкашпа деген макалдардын себеби ошондон болсо керек.
Фергана жактагылар өзүлөрүн кыргыз-кыпчак, сарт-кыпчак, ичкилик деп, күн
чыгыш, сол түштүктөгүлөрдү аркалык деп аташат.
Ичкилик конушу жакын четтегилерден өздөрүн мыкты ойлоп, беркилерге кол
салып келген. Мунун далили: «саяктан Качы баатыр деген бир чоң кишиси Кокон
канынын Кушбегине кошулуп көлдөгү бугуну чабамын деп, баштап алып келип,
Ысык-Көлдүн көкүрөгүндө Каркырага ашташар жеринде Кызыл-Кыянын түбүнө
колду кондуруп, Кушбегинин фуосун (үйүн) тиктирип жатканда, көл башында
бугу үркүп, Каркыра жакка кетип, бугунун баш бийи Мураталы, Ниша деген
кишилер Түптүн көп ташы тар жерине өзүлөрүнүн колун алып келип карагайтокойдун арасына бекинип тозуп жатканда, Качы баатыр өз колун баштап
Каркырадагы бугуну чабууга. Качы баатыр өзүнүн Кызыл аты менен колдун
алдында бөлүнүп жалгыз баратканда бугу ичинде теңизбай уруусунан жаш жигит
Кирайт деген баатыр жалгыз астынан чыгып, Качы баатырды найза менен сайып
өлтүрүп жатканда өйүзгү тоодо бекинип карап турган бугунун бийлери Чүйдөн
келип, Качынын артынан кел аткан колун сайып өлтүрүп кууп, Кушбегине
жеткенде, Кушбеги менен аман калганы качып кутулуп, көбү колго түшүп бугуга
олжо болгон экен. Бүгүнкү күнгө чейин эл оозунда, «Кушбегинин колу келгенде»
— деген сөз бар.
Эми экинчиси, бугу элинде ушул күнгө чейин «көп Чакар келгенде» — деген
сөз бар (Чакар деп саякты айтат).
Мунун мааниси: эки урук журттан эки баш кишиси бири Осмонбек, бири
Кожомберди деген эки баатыр. Элин бүт көчүрүп, Ысык-Көлдөгү бугуну чаап
алып, анын конушу Ысык Көлдү конуш кылып өзүбүз жердейбиз деп келип
бугунун четине конот. Бугунун бийлери эмне үчүн келдиңер? — деп сураса —
сиздер менен биригип журт болуп, бир эл бололу деп келдик, деп алдайт. Бул
алдаган сөзүнөн бугулар чочуп Каркырага карай көчөт. Аркасынан калбай саяктар
да көчүп жүрүп олтуруп азыркы Кулжа шаарынан бир күнчүлүк ыраак Золон
айымбас деген жерге токтоп, бугу кайта көчкөндө саяк Чал көөдөнүн башы,
Атыгай ташты ашып, Текестин тескейи ой карагайдан кайта көчүп бугунун көчүн
жандап, бугу кара кырга келгенде, саяк жандап көчүп келип Каркырага конгондо,
саяк Кумтикен чардын боюна конгон экен.
Конгондун эртеси, бугуда мундуз Усупбек баатыр эки жолдошу менен Иле
жактагы казактан кырк жылкы алып келатса көрүп калып, жыйырма чактуу киши
менен саяк Осмонбек баатыр, Усупбек баатыр менен таң атып күн чыкканча
чабышып, сайышып, Усупбек баатыр айдап кел аткан кырк жылкысын алдырып,
аман кутулуп, Залыкбек Султандын атасы Сасыкеге жеткенде Сасыке аттанып
чаап кетип, жылкыны ажыратып, Осмонбек баатырды колго түшүрүп үйүнө алып
келет.
Эотеси бугу көчүп көлгө түшүп, Тасманын тескей талаасына конот. Тасманын
күңгөй жагына Түптүн талаасына саяктар көчүп келип конуп, ортого элчи салып
сүйлөшүп, бүтүшүп Осмонбекти берген экен.
Бугу Көлгө көчкөндө Осмонбек баатырды Сасыке уйга мингизип, башына
катындын элечегин кийгизип алып келген. Аны көргөн саяктар намыс кылып,
конгон түнү саяктардын бийлери чогулуп кеңеш кылып: эртең бугу менен
урушуп-чабабыз дейт. Анда бир чоң уруунун Байменке, Кураш деген аксакалдары
урушпайбыз деп чыгып, ич арасы бузулуп тарашат.
67

www.bizdin.kg

Баягы урушпайбыз деген уруу — Байменке, Караш — бугуга бир кишисин
жиберип: биз силер менен кала турган болдук. Бир жагыбыз качмак болду. Эртең
чаап алгыла, — деген анык кабарды угуп, бугу күңгөй ылдый көчүп качкан
саяктын артынан түшүп, кууп-жетип чаап олжолоп калган экен.
Мына ошондо колго түшүп калган саяктардын тукуму Көлдө, Торайгырда,
Аксуу, Улаколдо экен.
Ормонкан бугунун колунан өлүп, андан соң сарбагыш менен бугу бир нече
ирет чабышып, эң соңунда Төрөкелди баатыр бүт эли менен Каркырага көчүп
барып бугуга чабуул жасап, акырында жеңилип буту сынып, колго түшүп, бир
жыл бою
бугунун колунда багылып, кийин бугу, сарбагыш сүйлөшүп Төрөкелдини
бошотуп кайтарды.
Ошол учурда орустан бир отряд казак-орус келди. Казак менен бугу Кытай
менен Кокондун улуктарына кабар кылды. Алар черүү колу менен келип, Чалкар
ооданынын талаасында беттешип, бир-эки атышкан болуп, Кытай кошуну качып
кетти.
Ал убакта Жетисуу облусунда, Иледе, Кулжа шаарына караган жерде кытай
дунган менен урушуп, Таранчы Султаны кан болуп, бийлеп турган кези эле. Ал
убакта жаңыдан оруска караган четтеги казак-кыргыз Алматыдагы губернатор
Колпаковский өкүмөтүнөн ар бир ойозго башчы акимин өзүнө тийиштүү аскери
менен коюп, кээ бир саясый айыптуу деп кармаган кишисин катлешке деп туюк
үйгө камаганын көрүп, баш кишилер чочуп, «бу жаман жоо экен мен буга
карабаймын», — деп бугудан Балбай баатыр, Алматы казагынан Шоорук баатыр,
Тазабек баатырлар менен Кулжа Султанына качып кетти.
Кийин кыргыз, казактардан башчы кылып жүздөн ашык казак орус жиберип,
аңдытып, бейкут жаткан үйүнөн Балбай баатырды, Шоорук баатырды кармап
алып келип, Алматы түрмөсүнө салды. Балбай баатыр ошол Алматы түрмөсүндө
жатып өлдү. Тазабек баатырды Колпаковский сурады эле, Кулжанын Султаны
бербей койду. Ошону шылтоо кылып, Таранчы менен урушуп, Кулжаны орус
каратып алды. Андан соң Алматы, Ысык-Көлгө караган казак, кыргыз элинин
башкы үч Жыргалаң күнөстүү, жылдыздуу конушун кеңитип, эркин жердеп, эли
бай, жери бай деген. сөздүн дурустугу, эң астыңкы киши үч миңден жылкы,
Жүздөгөн киши миңден жылкы, башка төрт түлүк мал эсепсиз көп болуп, ЫсыкКөлдө эл аз болуп, жер эркин күр болуп, көлдөгү эл бай болду. Ысык-Көл үй
өзүндө жарды кишилер жок эсебинде болду. Журт байып, илгерки өз эркиндей
жыргап жүрдү. Ал эми падыша өкүмөтүнүн саясаты болсо, Ысык-Көлгө Россиядан
орус мужуктарын көчүрүп келип, күңгөй Байсорун, Түп, тескейде Аксуу, КызылСуу, төрт жерге Селский поселокта кылып отурукташтырды. Андан соң 1840-жыл
болсо керек, Каракол шаарын бина кылды. Шаарда оёз, пристав, беш политсия,
үйөздө эки орус стражник, бирден жасоол жигит үйөздүн кең саларында турат. Ал
жасоолдор оёздун бар деген жагына барып, буйругун аткарып турат. Караколдон
жол чубай өткөн кыргыздардын аттарын алып, минип кетишет. Атынын
аркасынан барса сөгүп, уруп, кайсы бирөөлөрү атын такыр бербей жеп кетет.
Үйөздүн бир чоң тилмечи жана мусулманча жазуучу татардан эки тилмечи бар.
Бир казыначы төрөсү бар. Бугудан Зарыпбекти султан кылды, ал абдан семиз
киши эле. Күн ысыганда авага чыгып эшикте олтурат. Күнүгө анын үйүн эки
часавой кайтарып
турат. Султан бугудан черүү кол алып, эң оболу Текестеги калмакты чаап олжо
кылды. Андан сарбагыш Надырбекти чаап, андан соң сарбагыш Төрөгелди
баатырды, эли черик чини чаап олжолоду.
Орус өкмөтү орундуктаган соң, Зарыпбекти султаңдыктан түшүрүп, бугудан
Токсаба төөнү кичи помощник кылды. Аялдабай эле аны түшүрүп, Тилекматты
68

www.bizdin.kg

кичи помощник кылып, аны Кашкар каны Жакыпканга кат бердиң, — деп кармап,
түрмөгө салып, мындан Алматы түрмөсүнө алпарып жаткызып, андан Көлгө алып
келип түрмөдө көп кармап, акыры түрмөдө ооруп жатып өлдү. Бул иштер Каракол
калаасын салгандан мурун болду.
Орус өкмөтү, эң авал казак, кыргыздын бий аксакалдарын өз ыктыярында
мурунку адатынча журттун бийлигин бийлетип коюп, өкмөт үчүн бир жылга
түтүнгө бир сомдон акча налог алды.
Бий аксакалдан соң шайлоо менен болуш, бий, ыстарчын, үч жылда бир
шайлоо кылды. Ошол шайлоодо, он үйдөн бир онбашы, элүү үйдөн бир элүүбашы,
жүз үйдөн бир ыстарчын шайлап, ыстарчынды онбашыга шайлаштырып, бий
болушту элүүбашыга чар салдырып, үйөз кол коюп бекитет эле. Ал убакта
андайды көрбөгөн эл коркуп жана жаман көрүп, онбашы болуудан коркуп кашчу
эле. Бий, болуш, ыстарчынга талаш жок. Болуштардын кыла турган кызматы:
онбашы, элүүбашы, ыстарчынга буйруп, кара жолду оңдоп күзөтмөк, ары-бери
жүргөн солдат-аскерге үй тикмек, улук келсе жакшы ат даярдап, үй тикмек, конок
ашын камдамак. Улуктун астынан тозуп, кеткенде узатмак, кызматтан кемчилик
кылса үч күн же бир жума катлөшкө камалмак.
Ал убактагы бий, болуш, ыстарчындар баягы журт баккан, журт өзү сүйгөн
кишилер эле. Алардын элге эч зыяны жок, элинин чын пайдасын көздөгөн
адамдар эле. Жылда жазында же күзүндө ар болуштан бирден бий менен болушун
шаарга үйөзгө чакыртып үй тиктирип, үйөзгө түшкөн чоң доонун арызы болсо
карап көрүп бүтүр, — деп үйөз бийлерге тапшырат.
Бийлер акыйкаттап текшерип, үйөзгө караган элдин чыр чатактуу доолорун
бүтүрүп, үч же бир жума туруп, элге чыгымсыз тарап кетчү. Эл дагы ыраазы болуп
калчу. Кайтарында бий, болуштар, тилмечтерге, кичи помощнике кошомат кылып
коштошуп, ат, акча жана айткан нерселерин берип туруучу. Үйөздүн
кызматкерлеринин бирөө айылга барып калса, губернатор келгендей болуп
бүлүнүп калышчу. Үйөздүн жасоолдору тилмеч менен айылга барып, байлардан
жакшы аттарын коркутуп алып, ичик, чапан, согумга семиз бээ, ирик кой алып
кетишчү. Эл болсо бергендерин чыгым деп эсеп кылбастан балээден кутулганына
сүйүнүп калар эле. Эгер сураганын
бербесе, мени урду деп док кылып, болушка айтып чакыртып, болуш бир тогуз
айып салып, жасоолго алып берүүчү.
Ал убакта эл жасоолдорду жана тилмечти үйөз гана эмес губернатордой
көрүшчү. Эгер айылда бир кишинин жакшы жоргосу болсо, болушка айтып дароо
алдырып минип алчу. Эгер бербеймин десе, зор балээге учуратып, акыры ал киши
жоргосун тартууга берип араң кутулчу. Аны да саттым дедиртип, тилкат алчу эле.
Тилмеч, жасоолдор айыл үстүнө барганда өз билген оюндарын кылып,
каалагандарын алып кетишчү. Үйөзгө даттанууга эч кимдин акысы жок эле. Эгер
бир киши жанынан тоюп үйөзгө арызданса, үйөз болушка айтып, арызданган
адамды аёосуз күнөөгө тартып, элге имарат, үлгү болсун деп аячу эмес. Эгер бирөө
арызданам десе, жаш-кары дебей, элдин баары аны: сен дагы бир балээге
учураганы турасыңбы, — деп көндүрүп коёр эле.
Кыргыз эли ошончолук зордук, кордук көрсө да, ар бир аксакал карылар: журт
деген сайдын ташы, эч ким түгөнгөн эмес, не болор дейсиң. Анчалык журтка зыян
кыла албайт. Журтка зулумдук кылгандын өзү куурайт дечү. Ал кезде элдин
кылык-жоругу, адаты бузулбаган табигый абалда эле. Жалган сөз айтуу, бирөөгө
кыянат кылуу, убадасын бузуу, бузуктук иш кылуу, уурулук кылуу өлүмдөн жаман
эле. Ошондой жагымсыз иш кылган кишини катын-балага чейин жаман көрөр эле.
Эл куулукту билчү эмес.
Кыргыз жерлеринде шаарлар жаңы курулуп, шаарда эл аз болуп, тыштан
келген алып сатар соодагерлер шаарларда көбөйүп, кыргыздын табигый
69

www.bizdin.kg

байлыгынан пайдаланып, наадан соодагерлердин кылган шумдугун-куулугун
көрүп үйрөнүп, кыргыздар да кыла баштады.
Өз көзүм менен көрүп, билгенимден үлгү болорлук бир мисалды жазайын:
шаар, базар көрбөгөн бугунун мырза балдары жигиттерине жылкы жетелетип
Караколдун базарына келип калышты. Базардагы соодагерлер, кызыл кулак
далдалдар тегеректеп алып, мырзанын жылкысын өзү билген баасына алып, бул
акчаңа эмне аласың? — деп сурап, керек буюмдарын угуп, эмесе сиз соода жайын
жакшы билбейт экенсиз, соодагер деген куу болот, жалган айтып, алдап жеп коёт,
— деп ээрчитип алып барып, өзүнүн дүкөнүндөгү пулдарынан аламын деген
нерселерин, өзүнүн приказчигине менен буюмдун наркын талашкан болуп, кайсы
бир пулду зордук кылып алган болуп, алган пулуна акчасы жетпей калды эле, аны
мен төлөймүн деген болуп, андан өзүнүн үйүнө алып барып кондуруп, конок
кылып сыйлап, эртеси кетеринде мырза: — кечеги дүкөнгө болгон насияма эмне
алып келип берейин? — десе, жок, аны мен өзүм төлөймүн,
сени менен кучакташып дос боломун, — деп бир бешмант кийгизип, бешмант
көрбөгөн мырзанын төбөсү көккө жетип сүйүнүп, аяш апама деп жоолук,
карындашыңа деп топу-мончок, куржунуна жер жемиш салып берип жөнөттү.
Мырза өтө кубанып, чапкан бойдон үйүнө барып, алган пулун, жемишин
көрсөтүп, айылдагы аксакал, катын-балдар жемиш жеп таң калып, кечеги алып
барган жылкыңа ушунун баары келдиби? — деп сураса, жок, мунун жартысына да
жеткен жок. Бир сарт жылкымды өзү сатып алып пулду да, дүкөнчү менен
соодалашып, наркын талашып, урушуп дүкөнчүгө жедирбей алды эле. Ошондо да
ушул пулдун жартысына араң жетти, — деди. Мен керек дегенимдин баарын
акчаны өзүм беремин деп, алып берди. Өзү абдан жакшы байбача экен, үйүнө
алпарып конок кылып кондуруп, абдан сыйлады. Мага мына бул бешмантты,
атама, апама тигилерди, карындашыма тигини (мончок) берди. Бул жемишти да
берди. Мени менен антташып тамыр болду. Дүкөнгө болгон насияма эмне алып
келип берейин десем, койгун, аны мен эле төлөп коёмун деп болбой койду, —
деди эле, баягы айылдагы чогулгандар, чур дей түштү да, — атаңдын көрү
мындай да жакшы байбача болорбу? Мындай жакшы тамырдан мал аяп болбойт,
— деп тарашты.
Ата-энеси: ант кудайдын аты деген. Жакшы достон мал аяган, үй үстүнө жоо
келсе жан аяган ит болот. Өзү аяш жолу менен калтасын берген соң, соода жолу
адаш жол. Ал бир бөлөк болот. Насыяны төлөтпө, мындан бир семиз бээни, өзүнө
жоргону жетелеп барып конуп кел. Ата-энем сизди чакырды деп ала кел. Эшиктөрүбүздү көрүп, таанышып, сүйгөнүн алып кетсин, — деп баласын Караколго
жөнөттү.
Баласы алып келгендерин тамырына берип, атасынын айткан саламын айтты.
Тамыры: сизге бир нерсе бердим эле деп, аркасынан кууп барганым, дагы
бирдеме алганым адамгерчилик эмес го, — деп, канча кыстаса да барбай койду.
Ошентип тамырын кайтарды. Баласы, тамырынын айткандарын ата-энесине
айтты. Анда ата энеси: Мындай уяттуу бала болорбу? Андай болсо, биз өзүбүз
барып учурашып-таанышып келели, — деп бай-байбиче эки жаш баласы менен
союшуна бир жылкы, эки чанач кымызын теңденип алып Караколдо аяш
баласына барып түштү. Аяш баласы бүлүнүп-кондуруп сыйлап, эртеси баарына
кийим-кече кийгизип, жана керегиңизди айтыңыз деп, о керек, бу керек дегенин
баарын берип кайтарды. Ошондон баштап кошулуп, соодагер тамыры барганда
элчи келгендей үй көтөрүп бүлүнүп, астына жорго мингизип, колуна куш
кондуруп бир нече күн ууга чыгып, оюн-тамаша кылдырып, керек деген нерсесин
берип Караколго жеткирип коёт.
Мына ошентип сыйлашып жүрүп, «ажырашаар тамыр алдыга минген ээрдин
кашын сурайт» дегендей, эби келбеген бир нерсени сурады эле, эч эби келбеген
70

www.bizdin.kg

соң бере албады. Бир күнү бала соодагер тамырына барса, карабай тескери басып
кетти. Баланын ичи муздап, ата-энесине айтып келди. Ата-энеси, — тили бурунун
ниети буру, сартка айла канча деген ошол. Эби келбеген буюмду өзү билип туруп,
шылтоо кылып кудайдан коркпой ажырашканы жүргөнү ошонун атасынын көрү.
Анын кыялына караба балам, айтканын алпарып берип, антыңдан кутул. Ант ошо
сарттын өзүн урсун деп, алпарып берсе: биринчи сураганда бербеген нерсеңдин
эми кереги жок, — деп тескери басып кеткенде, амалы түгөнүп, кайта үйүнө кетет.
Ошентип куу соодагер сарт куулук шумдукту билбеген кыргызды алдап, жеп
тойгондон кийин чыга берген.
Шаар жыл өткөн сайын чоңоюп, шаарда орус улуктары: үйөз, судья, пристав,
военный төрөлөр, соодагерлер, алып сатар далдалдар да көбөйдү. Жери байдын
эли бай дегендей, орус улуктары аябай байыды. Орус улуктары кыргыз менен
иши жок, кыргыздар улуктар менен иши жок, ар күнү бири-бирине конокто
болушуп, улуктар кең саларына бир жумада бир келип, келбесе сыйлуу конокто
болуп ичип-жеп жата беришти.
Шаардын ичине келип, көчөдө жүргөн кыргыздарды, үйөздүн жасоолдору
уруп-сабап аттарын жыгып минип, үйөз чыгып кел атканын көрө калса, жүргөн
кыргыздын баарын катар тизип тебетейин алдырып коёт. Качан үйөз узап
кеткенде кана эми баргыла деп коё берет.
Кыргыздардан кимдир бирөө тебетейин албаганын үйөз көрүп калса, ошол
замат жасоолун чакырып, тиги тебетейин албаган кишини абдан урдуруп анан
коё берчү. Бир эле үйөз эмес, башка дагы орус улуктарына дагы ошондой кылчу
эле.
Андан башка, базарга ар тараптан эл сотуна кой-эчки, жылкы, уй, тери, кыл,
жүн, жана ошол кездеги боз үй жабыктарын, ат жабдыктарын алып келип базарга
кирери менен, шаардагы жыйылган куу соодагер, далдалдар тегеректеп алып, бир
далдалы: бул мал кимдики?
— Меники.
— Канчага сатасың, баасын айт?
— Билбеймин тиги билет. Тиги кишиден сурайт. Мал ээси сата турган өзүнүн
дитин айтса, анда далдал: Ой, сен дөөдүрөп оозуңа келгенди айта берет экенсиң.
Жылкың 5 сом, койюң беш кокон, козуң үч кокон (кокон — 20 тыйын) жана башка
өлүү буюмдарга да баа коюп... Мына акчаң алгын,- деп шаштырат. Мал ээси өзүнүн
дитиндеги наркы болбогондон кийин, малын сатпайм деп талашса, соодагер
далдал, кызы талак, муну карачы, — деп жакалап, ура баштаганда базардагы
адамдар, ой далдал, сизге эмне болуп кетти,- деп турганда, политсия келип
жакадан алып, уруп сүйрөгөндө, баягы соодагерлердин бир аксакал болумушу
келип арага түшүп, политсия менен сүйлөшкөн болумуш болуп, малдын ээсин
ажыраткан болуп, политсия менен сүйлөшүп мынча теңге алып берейин деп, мал
ээсине муну берейин деп политсияны араң көндүрдүм деп, бир каранын пулун бер
десе, бети-башы кан болуп таяк жеп өлгөндөй болгон байкуш: айланайын бай аке,
мал курусун беремин, куткарып алыңыз, өлбөсөм мал табамын, — деп
жалынганда, менин бул жакшылыгымды билбей дагы кыргыздыгыңды кыласың
го,- десе: — Жок, айланайын, кудай урсун, — деп ант кылган соң, макул эми, сен
билбесең кудай билсин, бечарам, сенин бир кашык каныңды бул капырдан
куткарайын, — деп политсияны ар жакка алып барып сүйлөшкөн болуп, дагы бир
нерсе берген болуп, — мына бечарам, мойнунан кучактап жатып араң көндүрдүм.
Бул базардагы далдаңдын баары митайым, сени талап жеп коёт, малынды мага
бер. Мен өзүм сатып берейин дейт. Анда ал жердеги малын сата албай турган
кыргыздар: айланайын бай сопум, биздикин да сатып бериңиз. Саткандыгыңыз
үчүн да акча алыңыз, — деп малын бай соодагерлерге беришет. Ал соодагер
малды сатып турганда, дал базардагы далдалдар: «Ой кыргыз, малынды канча
71

www.bizdin.kg

теңгеге сатасың? — деди. Малдын ээлери: биз баарыбыз бул сопуга бердик. Ушул
киши сатат дешти. Куу далдалдар: ой кыргыз, сен малынды өзүң сатпай башка
кишиге берип саттырып, базарды бузуп, малынды туура сатпай, бир митайымды
бай-сопу деп, баарыбызды мушташтырмак болгон экенсиң, — деп келип
жакалаганда, тиги сопу — кана, бул менин кыргызым. Мал алсаң мына менден ал,
— деп урушуп, жулунуп палитсияга, приставга чейин барып айтамын, — деп
турганда, бир канчасы келип ортого түшүп жалынып-жалбарган болуп турганда,
баягы бечара кыргыздар коркуп: бизди куткарып жибериңиз, айланайын сопу,
сиздин жакшылыгыңызды унутсак, бизди арбак урбайбы. Жакшылыгыңызды эки
дүнүйөдө унутпайбыз дешти. Анда бай соодагер бир аз жумшара түшүп: Эй
бечаралар, силер коркпой турсаңар, бул митаамдарды приставга айтып бая эле
убактыга жаткырат элем. Силердин айтканыңардан токтолуп турбаймынбы
дегенде: айланайын бай, анда биздин күнүбүз эмне болот? — дешти. Бай: эми
болуптур деп, ортодогу далдалаарга, — силер ортого түшкөн соң койдум деп, —
жүргүлө бечаралар, бул малды мен өзүм аламын деп, үйүнө ээрчитип барып,
тамак берип, сыйлап, — эми бу малыңарды эмне кыласыңар? — дегенде: кудай
билсин, өзүң бил, бербей алып калсаң да, биз эки дүнүйөдө ыраазыбыз. Ушул
кылган жакшылыгыңызды унутпайбыз. Эгер сиз болбосоңуз жанагы
капырлардан башыбыз сотко кетип куурабайт белек. Өзүң тирүү болсоң, сизден
колубузду үзбөйбүз дешет.
Андай болсо, кудай деген силердей момундардын акысын жеш арам болот. Биз
ыйман жолундагы кишибиз. Кана эмне аласыңар? — дейт. Ар кимиси өз керегин
айтып бергенде: жүр деп, өз дүкөнүнө ээрчитип барып, өзүнүн приказчиги менен
абдан талашкан болуп, алган малынын үчтөн бирине гана пул берип, мынча акча
болду деп, силерде калган насия акчаны мен төлөймүн, эми жасоолдон
аманыңарда жөнөгүлө деп, короосунан чыгарып, мурун сүйлөшүп даяр кылып
койгон жасоол мындай узаар менен кармап алып сабап айдап алпарып үйөздүн
короосун тазалатып коёт. Бир күн өткөндөн кийин, бай барып: жасоол аке, бул
кишилер менин тамырым эле. Бул кишилер кыла турган ишиңизди мен кылайын,
— деп мойнун кучактамыш болуп, жалгыз алпарып сүйлөшүмүш болуп, акча
берген болду. Анда политсия: сиздин кадырыңыз үчүн бошотуп бердим бай,
болбосо буларды үч күнү бок ташытат элем. Бай, буларыңызды бошотоюн дейт.
Бай бечара кыргыздардын калган-каткан, тыйын-тыпырын палитсияга алып
берип, политсияны жөнөтүп жиберип: бечараларым, жанагы жасоол капырга айла
жок, эми тиги кеткен көчөнүн жолу менен кеткиле, — деп жөнөткөндө,
кыргыйдан кутулган торгойдой кара жолдон башка талаа менен чаап жүрүп
отуруп үйүнө жетип, дем алганда, айылдагы кары-жашы баары келип: аман-эсен
келдиңерби? — деп сураса: аман келгени курусун, ушундай бир жакшы байдын
аркасы менен аман кутулдук, ал болбосо, биз силерди көрбөйт элек. Дагы
жалынып жатып араң токтоттук. Болбосо чоң улугуна да барып тартынбай
айтышып, баарын кыйратып салчу кадырлуу баягы Манастай эле мыктынын өзү
экен. Ал түгүл жасоол да айтканынан чыга албайт экен. Ошол кишинин аркасы
менен аман келдик. Өзү кудай деген момун адам экен, кишинин акысынан
корккон.
— Биз ыраазыбыз, баарын алсаңыз да алыңыз десек, кишинин бир тыйын
акысын жесе арам болот деп, баарын өзү алып берди. Бир дүкөнчүгө баарыбызды
алып барып, керегиңердин баарын алгыла, жетпегенин мен өзүм берем деп, бир
тыйыныбызды жедирбей кайтарып жиберди деген соң: уучуң узагыр экен деп,
баары чуркурап, ошондой сопу кишиге, алса атыңарды берсеңер деле аздык
кылбайбы. Абдан тааныш болуп алдыңарбы? — дегенде: Тааныш түгүл үйүнө
кондуруп сыйлап, кичи пейил киши экен өз бир тууганындай болдук, —
дешкенде: балдар, ошол кишиден колуңарды үзбөгүлө, мындан кийин базарга
72

www.bizdin.kg

барганыңар жолугушуп, алып барган малыңарды ошол кишинин колуна берип,
соодаңарды кылып жүргүлө, катын баласы болсо, базарлык ала барып бергиле.
Баягы өзү берем деген
насия акчаны да бергиле. А кишини колуңардан чыгарбагыла деп таркашты.
Андан соң ошол жердеги бир аймак эл, куу бай соодагердин кыргызы болуп
калышчу. Ал айылдан көргөн кыргыздарды соодагер: бул менин кыргызым, —
деп айтчу. Ал айылдан базарга мал алып келгендер ошол соодагердин колуна
беришчү. Алардын малына башка соодагер, далдалдар киришпейт.
Казынага төлөй турган налог акчаны да, ошол бай соодагерден алып төлөп
турушчу.
Эгер бирөө жаңылып, башка бир соодагерге малын сатканын билип калса, бай
соодагер анын үйүнө барып урушуп, малын кайта алып берип, малды өзү сатчу.
Бул бай соодагер, кыргыздан алган малдарын башка шаарларга айдатып
саттырып, эки-үч жылдын аралыгында миң кой, жүздөгөн жылкы, дагы бир топ
уй күтүп, аябаган бай болуп калды. Шаарга жакшы үй салып, абдан келиштирип
короо-сарайды жасады. Башка шаарлардан пул (кездеме, мата) алып келип,
өзүнүн кыргыз айылына алпарып, өзүнө ишенчиликтүү бир аксакалдын үйүнө
түшүрүп, насыя деп кыргыздарга берип кинегесине жазып коёт. Насия пул алган
кыргыздар өз убагында төлөй албай калса, бир кой үчүн эми эки кой төлөйсүң, —
деп кинегесине жазып коёт. Ал ташка баскан тамгадай, кыргыздар кыңк этпей
төлөп беришет. Эрки менен ичкен-жегени байдан, үй өздөн тартып жасоолдорго
чейин. Бай болсо, бир кез матасын эки эсе ашырып кыргыздарга сатып турат. Ал
кезде, талаадагы көчмөн кыргыздар ата-уулу болуп, айыл-айыл болуп бир нече
аймакка бөлүнгөн. Ар бир аймактан Каракол шаарында бирден бай соодагери бар.
Бирден карманган жасоолдору да бар. Бай соодагери болсо үйөздүн улуктарын,
пристав, сот жасоолдорду колуна алган.
Бай соодагер өзүнө караштуу бир аймак кыргыздын базарга чыгарган малына,
өлүү буюмдарына кожоюн болуп сатып турат. Ошол аймактагы кыргыздарга
керектүү буюмун, кездеме, матасын өзүнүн дүкөнүнөн сатып берип турат.
Кандайдыр бир кыргыздын башына бир мүшкүл иш түшүп калса, өзүнүн бай
соодагерине, жасоолуна барат. Бай соодагер менен жасоол улуктарынын тилин,
законун жакшы билишет. Улуктардын баары бай соодагер менен жасоолдун
айтканына ишенет. Алардын айткандарын кылат. Кыскасы, кандай чыр-чатак иш
болсо, ошол бай соодагер менен жасоол чечет. Башына мүшкүл ИШ түшкөн киши
тигил экөөнүн жолун кылып, көп дүнүйө берет.
Кыргыз журтунун бактысына дагы бир иш болду. Кыргыздын кээ бир чоң
байларында, эски замандан калган калдык — кул, күң бар эле. Алар жылкычы,
койчу, отунчу, үй кызматчысы болуп иш кылуучу. Жана да ал кезде элге батымысыйымы жок бузуктар, тентектер бар эле.
Орус падышасына караган соң, падыша өкмөтү кыргыз элине буйрук таратты:
кул менен күңдүн башы ачык. Кимде-ким башын ачпай, кул менен күң кармап
жүргөн болсо, кул менен күңдүн ээсин кармап, малын казынага алып, өзүн тешкен
тоого айдап жибер,- деген.
Мына ушул жарлык, мылтыктын огундай бат эле калкка угулду. Бул кабарды
уккан соң, ар ким өзүнүн кул, күңүнүн көзүн карап, энчисин берип, мындан ары
тапкан малы өзүнүкү кылып койду. Андай кылбаган байды шаардагы бирөө көрүп
калса, дароо жасоолго келип айтып, аны жасоол кармап алып: Сен падышанын
буйругун бузасың деп, абдан уруп, атынан ажыратып, жасоол, тилмечи менен
байдан киргенче алып, бошотоор эле.
Бай үйүнө келип ай туяк айтып, айыл-апасын бүт чакырып, малын союп, элге
тамагын берип, тешкен тоого айдалбай аман калганына сүйүнүп, кулунун
энчисин берип, эми кайда барсаң эрк өзүңдө деп жиберет. Айыл ичинде бири73

www.bizdin.kg

бирине кектүү болгон кишилерди угуп, бир киши башка бирөөнүн баласын
асырап алган болсо да, жасоол менен тилмеч ал кишиге барып, бул бала сенин
кулуң экен деп коркутуп, андан билгенинче алып, олжо кылып кайтар эле.
Кайсы бирөөнүн эки катыны болсо, күйөөсү менен тең эмес, жаш токол
катынын бузуп, энчисин алып берип, тигип отурган үйү менен көчүрүп жиберди.
Аз эле күндүн ичинде жүз чамалуу ак үйлөр тигилип, Каракол шаарынын
тегерегине толуп кетти. Буларга бүтүн шаардыктар төрт түлүк малын бактырып,
ар кайсы айылын башка-башка кондуруп, кул, күңдөрдүн турмушу абдан оңолуп
калды. Мурунку бай, байбиче балачакасы менен кымызын артынып, союшун
жетелеп, баягы кулунун үйүнө алып келип, өз жаны үчүн жалынып, кучакташып
көрүшүп, кулдарын кондуруп сыйлап, бай, байбиче бала-чакасына, малын баккан
шаардын кожоюндарынан алып келип беришип, кайтышаар эле.
Баягы бай ордуна анын баягы кулу бай болуп, байга караган жамаатынын
баары байдын этегин кармап, Караколго барган бий, болуш, атактуу
кишилеринин баары ошонукуна конуп, базарга барган кара букаларынан же бир
бышыгыраагынан кандайдыр бир жаңжал чыгарса, аны атактуу аксакалдарына
сүйрөп келип, бул акмагың ушундай жаман иш кылды, мунун бийлигин өзүңүз
кылыңыз. Эгер тиги турган жасоолдун колуна берсем, эмне болоорун билесиз, —
дегенде: аксакал, алдыңа атын тартып, үстүңө бир чапан жапсын, мунун айыбы
ушул болсун, — дейт. Анда: аз да болсо айла канча? Сиз бүтүргөн соң чапанды сиз
кийиңиз, атын дагы алып берерсиз, — деп бүтүшөт.
Аксакал кылмыш кылган тиги бечараны чакырып алып: эй байкуш, ушинтип,
сени бул балээден куткарып албасам болбой калды. Эгер сени политсияны колуна
берсе, куткарып алуу менин колумдан келбейт. Орус алып барып тепкилеп, чала
өлүк кылганын өзүң билесиң го, мал курусун, ошондой кордукту көргөнчө, ат
жаныңдан айлансын, алып келип бергин, дегенде «ырас айтасыз» деп, жалгыз
атын алып келип айыпка берер эле.
Ал эми аттарын айыпка берген бечара кыргыз кутулганына сүйүнүп, базардан
унаа таппай учкашып-чиркешип үйүнө келишчү эле.
Мына ушундай зордукка каршы чыгууга көчмөн кыргыз элинин бий, болуш,
баатырларынын да колунан эч нерсе келчү эмес. Ушундай кордукка чыдай албай
бий, болуш, же бир кайраттуу адамы үйөзгө даттанып барып калса: сен бир
акмакка адыбакет (адвокат) болуп жүрөсүңбү? — деп аябай сөгүп, түрмөгө жаап
койчу. Абдан тобо кылдырып, анан түрмөсүнөн чыгарчу эле.
Жогоруда жаздым; шаарда үй өздөн жасоолго чейин, шаардагы соодагер,
далдалы болуп баары бир жан, бир пенде эле. Мындай кордукту бүткүл журт
билчү эле.
Калаадагы орус мужуктарынын, соодагер байлардын зордугун айтып, бий,
болуштар үйөзгө барса, үйөздүн көзү чанагынан чыгып, үстөлдү муштап,
күпүлдөп бергенде, барган эл кенсалардын бир бурчуна ыктап, тыгылып турушчу.
Политсия жасоолдор шилиге муштап, колун артына кайрып кармап, будуң-чаң
дүбүрөтүп, политсиянын үйүнө алып келип, чөнтөгүн аңтарып, сумкелерин,
бычактарын алып, үйгө камап сыртынан бекитип коёт.
Тилмеч, политсия, жасоолдун жолун кылып оюндагыны тапса ошол күнү
политсиянын үйүнөн чыгарып жиберет. Эгер тилегенин бүт бербей сараңдык
кылса, политсиянын үйүндө ошол түнү тепкилеп, малынан аша кечирип, эртеси
тыштатыларына: мал курусун, акча таап келип бизди куткаргыла. Бүгүн түнөсөк
бизди өлтүрөт, — дегенде тыштагы кишилери базарга барып, тайга-койго
көтөрүп акча алып, акчаны, палитсияга берсе ошол замат бошотуп жиберет.
Бүтүн шаардык улуктар, тилмечтер, төрөлөр политсия жасоолдор, жедегенде
соодагер далдалдар да минтип айтар эле: тоо-таштардын арасында кийикке
74

www.bizdin.kg

окшоп жүргөн, жапайы айбан. Булардын малынан башка, өзүлөрүнүн кереги
эмне? Мына, көчмөн кыргызды ошончолук кордогон.
Шаардагы бай соодагерлердин малы болсо, айылдагы кыргыздардын колунда
багылуу, өлбөйт да жоголбойт. Орус мужуктары болсо Каракол үй өзүнө караштуу
жердин эң жакшысын тандап орношуп, эгин сээп, чөптүн жакшысын тандап чаап,
ошол жерге үймөк-үймөк кылып үйүп коёт. Ал үймөккө мал сөйкөнүп, же мал
жегени билинсе, анда бечара кыргыздар жаткан ажыдаардын куйругун баскандан
да жаман кутулбас балээге калды дей бериңиз. Мужуктардын корук жерине
кыргыздардын малы барып калса, малдын баарын айдап алып барып короосуна
камап, малына барган кыргыздарды уруп, жакшы аттарын кармап минип,
кыргыздын бирөөн болушуна жиберип, болушу келсе аябай боктоп тилдеп:
биздин корук жерибизди малына тепсетип койду. Элиңди башка жакка көчүрүп
кет. Болбосо Караколго барып үйөзгө айтып, сени болуштуктан түшүрүп, түрмөгө
салдырам, — деп болушту коркутуп, болуш коркконунан мужуктардын старчыны
менен сүйлөшүп көп акча, бир-эки бээ берип кыргыздардын малын араң бошотуп
берүүчү. Ал кезде акча табуу өтө кыйын иш эле. Малдын баасы арзан; чыгаан
күлүк, ашкан жорго болбосо, башка жылкы (чоң) он эки сом, бышты тогуз-он сом,
кунан 6-8 сом. Тай беш-алты сомго таратып тандап алчу эле.
Аштык мужуктун жеринде эң эле көп болгон. Аштыгын оруп-жыйып алгандан
кийин аңызын өрттөп жиберүүчү. Жалаң эле эгин эгип тим болбостон жылкы, уй,
кой, эчки багып, башкача айтканда, төрт түлүк малдан кур эмес; мужуктардын
байлыгы ашып кеткен.
Мужуктун малын баккан жергиликтүү кыргыздар болгон. Ичкилик жактан
чалыш аргымак айгырларды алып келип үйүргө салып, күлүк туудуруп, ал
күлүктү кыргыз саяпкерине бактырып, чаптырып, кыргыздарга кымбат баага
сатуучу.
Эми ушул айтылган сөздөр үлгү болорлук болду го деп ойлоймун, неге десеңиз
бүтүн кыргыз тарыхында болгон окуялардан, кулагым уккан, өз көзүм менен
көргөн, көңүлүмдө калган окуяларды баяндап жаздым.
Мында жалгыз гана Ысык-Көл оёзундагы бугу элинде болгон окуялар жана
анын тарыхый жагы көрсөтүлүп жазылды.
ТАЛЫП МОЛДО (БАЙБОЛОТ УУЛУ)

КОРДОЛГОН ЗАМАНДА
Фергана, Анжиян кыргыздарынан күн чыгыш тарапка чачырап, жайылып
чыккан кыргыздын ата-бабасынан, уруусунан, азыраак тарых-санжырасынан
жазамын. Өткөндөгү, азыркы карт-баш кишилердин оозунан угуп, бурушпудуруспу, не болсо да көөнүмдө калганы. Абалкы бабасы эки жигит. Бири Оң, бири
Сол.
Оң деген жигиттин үч баласы бар экен. Экөө уул, — бири Адигине, бири Тагай.
Бирөө кыз, аты Наалы. Аны Моңолдор деген кишиге берген экен. Адигине тукуму
чоң уруу журт болуп, Фергана тарапта жашап турат.
Тагайдын үч уулу болуптур. Богорстон, Койлон, Сарбагыш. Сарбагыштын
мойну кыйшык болгондуктан, Кылжыр дейт.
Богорстондон Солто, Бөлөкбай, Талкан деген урууларга бөлүнүп, Таластан
Токмокко чейин. Койлондой Жедигер деген эл Фергана тарапта жана Солто
ичинде да бар.
Кылжырдан эки уул. Бири Дөөлөс, бири Орозбакты.

75

www.bizdin.kg

Дөөлөстөн төрт уул: Токо, Жантай, Таздар, Манап. Манаптан эки уул,
Чарымбек, Соотай. Соотайдан Эшим, Сарсейит, Тугор, Сарсейиттен эки уул —
Үчүкө, Түлкү. Түлкүдөн бүтүн Тынай, Токмокко караган жерде.
Үчүкеден төрт уул — Мамыткул, Дөөлөт, Кудаяр, Эрдана. Мамыткулдан эки уул
— Темир, Болот. Темирден — Черикчи, Назар. Болоттон — Эсенкул жана бир
катындан Беш күрөң. Булар жогорку Тугор дегенден Чоң чарык деген. Жогорку
Дөөлөттөн Надырбек болсо керек. Кочкордо, жогорку Темир, Болоттон тараган эл
Атбашы, Нарында, Кочкордогу сарбагыш аталат.
Жогорку Кылжыр деген кишинин уулу Дөөлөстөн тараган тукуму Токмок,
Боом, Орто-Токой, Кочкор, Нарын, Атбашыдагы сарбагыш аталат.
Ысык-Көлгө караган жерде бугу аталган элдин тукуму, баягы Кылжырдын
Орозбак деген уулунан тараган журттан Ысык-Көл тегереги, бөтөнчө Нарында
бир болуш тынымсейит жана бир болуш моңолдор эли бар.
Орозбактан төрт уул. Арык, Асан, Карамырза, Мырзакул. Арыктан тараган
Торгон эли, Семизбай эли, Асандан тараган элинде аз түтүн бар. Карамырзадан
Күрмөнтү элинде аз киши бар.
Мырзакулдун эки уулу — бири Алсейит, бири Тынымсейит. Тынымсейиттен
бир болуш эл азыр Нарында. Алсейиттен эки уул: бири Бапа. Бири Жаманкул.
Бападан алты жүз киши Барскоондо. Жаманкулдун үч уулу: бири Моке, бири
Итбука, бири Кыдык, бири Белек.
Моке, Итбуканын тукуму Күрмөнтү элинде. Кыдык Тоң районунда, бир болуш
эл. Эми Белектин Салмаке тукуму бир болуш — Түптө. Бир катыны Жаркын.
Андан алты уул. Токой, Туткач, Толубай, Саты, Алдаяр, Алдаш. Бул алтоонун
тукуму баары Күрмөнтү элинде. Бирок Алдаштан эки катыны бири — Кагаз, бири
Шекер. Шекерден үч уул: Тазабек, Меңмурат, Шапак. Тазабек, Шапак тукуму
Күрмөнтү элинде. Меңмурат Текесте. Эми Кагаз деген катындан үч уул: Кудай
менде, Төкөк, Бирназардан алты уул: Алыбай, Нанжебес, Эсенаман, Мураталы,
Данияр, Баялы, Алыбай. Мураталынын тукуму Күрмөнтүдө. Баялыдан тукум жок.
Калган үч уулунун тукуму Жети-Өгүздө.
Эми жогоруда жазылган Тагай тукумунан башка солто, сарбагыш, бугунун
ичиндеги илгери Фергана облусунан, күн чыгыш жактагы Кыргыз ичиндеги
атактуу чоң уруусунан, кайсы элде, кайсы жерде турганын болжол менен
жазайын.
Наманген, Кетмен-Төбө, Нарын бойлорундагы жерлерде, саяк уругунан
Түнкатар, Түнтөй деген эл жана анын ичинде кичине уруулардан да көп болсо
керек.
Ошол жерлерде бир нече болуш баасыз деген эл, анын ичинде да майда
уруулар болсо керек.
Талас, Суусамыр жерлеринде атактуу уруу кытай, саруу, кедигер жана
солтодон башка дагы кичи уруулардан болсо керек.
Эми Чүйдүн тескей тоо аркасы. Жумгалга караган жерлерде саяк уруусунан
Курманкожо, кулжыгач деген эки чоң уруу эл бар. Жана Атбашыдан Анжиян
тоосуна чейин чоро деген эл бар.
Ошол көп уруу журттун атасы, баш бабасы Тагай бийге эки жигит болуп келип,
атын Карачоро, Сарычоро коюп, ошол эки жигиттен тараган тукуму ким экенинин
дайыны жок. Селсаяк келген үчүн, анын тукумун саяк деген имиш. Атбашы,
Арпада '«ерик деген эки болуш эл бар. Бул да Тагай бий жоону чапканда, минген
атынын жеми үчүн, олжодон чыгарып алган кишинин тукуму имиш.
Сарбагыш ичинде азык, өзүк деген болушка толбогон эл бар. Булардын
бабаларын да сапарга азыгы, талканы үчүн, олжодон чыгарып алган имиш.
Жети-Өгүз районунда төрт чоң уруу, эки кичине уруу эл бар. Алдаш
балдарынын катарында, бири Коңурат Жети-Өгүздө алты жүз түтүндөй киши.
76

www.bizdin.kg

Коңурат эски Чоңбулак, Ак кочкордо азыраак түтүн бар. Коңураттын ичинде бир
айыл Кабак деген тынымсейит бар.
Жети-Өгүз суусунун күн батыш тарабы Кичи кызыл суу, Чоң кызыл сууда
кичине уруу Мундуз жана Коңураттар бар. Баягы жогоруда айтылган Тагай бий
жоону чаап олжону бөлүшкөндө Наалы эжесинин тоого минген Коңуркула деген
аты жоонун колунда калган экен. Ошол аттын төлөөсүнө, бешиктеги бир эркек
баланы чыгарып берген экен. Коңуркула аттын төлөөсүнө келген үчүн, баланын
атын Коңурат койгон имиш.
Анжиян, Ош, Кожент тарапта көп Коңурат, саяк, солто, сарбагыш ичинде бешон түтүндөн чачкын болуп жүргөн коңураттын баары Коңуркула аттын төлөөсүнө
келген баланын тукумунан тараган эл имиш.
Кыргызда бири-бирине моюн сунбай, урук чулдуктун себеби не деген суроого
жооп болорлук бир окуяны мисал кылып, жогорудагы Жети-Өгүздөгү төрт
уруунун үчөө: коңурат, дөөлөс, саруунун башынан өткөн окуяларынан бир аз
маалымат жазамын.
Эми жогорку сөздөргө кайрылайын. Баягы Ферганадай Күн чыгыш жакка
тараган Анжиян кыргызынан, ата-бабасынан, бири биринен угуп, айтыла келген
сөздөрдү өзүм бала убагымда угуп, алардын айткан көп сөздөрүнөн көөнүмдө
калгандарынан жаздым.
Бул дуруспу-бурушпу билбейм, бирок, Ферганадан нечен топ-топ болуп
кыргыздардан Чыгышка тарап келгени чын. Бул туурасында соңунда өз
пикиримди баян кылып жазамын.
Биздин бул жактагы журттун тарыхы өтө караңгы, ошол караңгылыктын
себебинен ушул күнгө чейин бузук иштер агылып келе берген.
Түркстан, Фергана жактан кайсы заман, кайсы гасырде (кылымда) келгенинен
маалыматым болбосо да, чынында Чынгыз хан ошол жакты басып алган
убактарда келген болуу керек. Неге десеңиз Түрк, Сибирь тарыхында жазган,
Эртиш тарапта кыргыз каны Тамбука хан Чынгыз ханга багынып, өзүнүн колу
менен Чынгыз аскерине кошулуп, күн батыш чабуулунда бирге болду.
Чынгыз хан Букараны алганда андан Тамбука хан Эртиш, Том тарапты
сураганда берди деп жазганын окуган элем.
Кокон хандыгына багынып, Фергана кыргыздары ар уруктун башчысы
аксакал бийлерине бирден тамга берип, ошол тамганы ар урук өзүнүн
малдарынын башына, санына басып жүргөн. Азыр да мундан тамга, арык тамга,
шапак тамга, — деп жылкысынын башына, санына басып жүргөндөр бар. Анжиян
кыргыздарында ай тамга, кайчы тамга, кылыч тамга, орок тамга дегенге окшош,
уруктун тамгасы жок болсо керек. Кайсы уруктан экенин малынын тамгасынан
көрүп билет. Өкүмөт да бийлерге берилген тамга аркалуу өкүмүн жүргүзгөн экен.
Ошол үчүн өз уругунун өкүмүнөн башка уруктун өкүмүнө моюн сунбай
келишкен. Чоң ат чабыш болсо, ар ким чапкан атын өз уругунун ураанын
чакырып, ошол уруктан канча киши болсо, ошол атты сүрөйт. Жазатайып, ошол
уруктан бирөө башка бир уруктун атын сүрөсө, аны бирөө көрүп калса, аны ошол
жерде уруп, өлтүрмөк болгондо, башка уруктар арага түшүп ажыратышат.
Жоо менен урушмак болсо, ар урук өзүнүн бийинин, баатырынын желек
(туусунун) түбүнө жыйылып жана чоң урукка баш болгон кишинин туусунун
түбүнө чогулуп, ошол чоң кишинин буйругу менен жоого аттанат.
Жоосун жеңип, алган олжону бөлүшүп, ар бир урук туу кармаган чоң кишиге
олжону берип, калганын өздөрү алышат. Бир урук, башка бир уруктун бир
кишисин өлтүрсө, өлтүргөн урук баары биригип кеминде үч жүз жылкы кун
төлөйт.
Бир уруктун кызын, башка бир урук ала качып кетсе, кыздын артынан кууп
барып, ал эл менен чабышып, башка бир урук эл арага түшүп, ажыратып,
77

www.bizdin.kg

аксакалдар бүтүм кылып, көп калың мал айтып, алакачкан айыбын төлөтүп,
калың малын кыз атасына берет.
Бир киши, бир кишини урса, же зордук кылып бир нерсесин алса, алдырган
тарап алган тарап менен урушуп, алганын айыбы менен кайтарып алат. Бир адам
кокусунан бир жаман ишке кириптер болуп, аны төлөп берүүгө алы жетпесе, анын
урук туугандары бөлүшүп төлөп куткарып алат. Жогорудагы урукчулдук негиз
болуп, пайда-зыянын тең көрүп, бөлүнгөндү бөрү жейт деп уруудан бөлүнүп четке
чыкпай, уругунан бөлүнбөй келгенинин себеби ушул экен. Ошол үчүн, оюнда,
көптө, калаада киши урбайт. Атасы бөлөк менен коён уулаба, уруусу бөлөккө
учкашпа деген макалдардын себеби ошондон болсо керек.
Фергана жактагылар өзүлөрүн кыргыз-кыпчак, сарт-кыпчак, ичкилик деп, күн
чыгыш, сол түштүктөгүлөрдү аркалык деп аташат.
Ичкилик конушу жакын четтегилерден өздөрүн мыкты ойлоп, беркилерге кол
салып келген. Мунун далили: «саяктан Качы баатыр деген бир чоң кишиси Кокон
канынын Кушбегине кошулуп көлдөгү бугуну чабамын деп, баштап алып келип,
Ысык-Көлдүн көкүрөгүндө Каркырага ашташар жеринде Кызыл-Кыянын түбүнө
колду кондуруп, Кушбегинин фуосун (үйүн) тиктирип жатканда, көл башында
бугу үркүп, Каркыра жакка кетип, бугунун баш бийи Мураталы, Ниша деген
кишилер Түптүн көпташы тар жерине өзүлөрүнүн колун алып келип карагайтокойдун арасына бекинип тозуп жатканда, Качы баатыр өз колун баштап
Каркырадагы бугуну чабууга. Качы баатыр өзүнүн Кызыл аты менен колдун
алдында бөлүнүп жалгыз баратканда бугу ичинде теңизбай уруусунан жаш жигит
Кирайт деген баатыр жалгыз астынан чыгып, Качы баатырды найза менен сайып
өлтүрүп жатканда өйүзгү тоодо бекинип карап турган бугунун бийлери Чүйдөн
келип, Качынын артынан кел аткан колун сайып өлтүрүп кууп, Кушбегине
жеткенде, Кушбеги менен аман калганы качып кутулуп, көбү колго түшүп бугуга
олжо болгон экен. Бүгүнкү күнгө чейин эл оозунда, «Кушбегинин колу келгенде»
— деген сөз бар.
Эми экинчиси, бугу элинде ушул күнгө чейин «көп Чакар келгенде» — деген
сөз бар (Чакар деп саякты айтат).
Мунун мааниси: эки урук журттан эки баш кишиси бири Осмонбек, бири
Кожомберди деген эки баатыр. Элин бүт көчүрүп, Ысык-Көлдөгү бугуну чаап
алып, анын конушу Ысык Көлдү конуш кылып өзүбүз жердейбиз деп келип
бугунун четине конот. Бугунун бийлери эмне үчүн келдиңер? — деп сураса —
сиздер менен биригип журт болуп, бир эл бололу деп келдик, деп алдайт. Бул
алдаган сөзүнөн бугулар чочуп Каркырага карай көчөт. Аркасынан калбай саяктар
да көчүп жүрүп олтуруп азыркы Кулжа шаарынан бир күнчүлүк ыраак Золон
айымбас деген жерге токтоп, бугу кайта көчкөндө саяк Чал көөдөнүн башы,
Атыгай ташты ашып, Текестин тескейи ой карагайдан кайта көчүп бугунун көчүн
жандап, бугу кара кырга келгенде, саяк жандап көчүп келип Каркырага конгондо,
саяк Кумтикен чардын боюна конгон экен.
Конгондун эртеси, бугуда мундуз Усупбек баатыр эки жолдошу менен Иле
жактагы казактан кырк жылкы алып келатса көрүп калып, жыйырма чактуу киши
менен саяк Осмонбек баатыр, Усупбек баатыр менен таң атып күн чыкканча
чабышып, сайышып, Усупбек баатыр айдап кел аткан кырк жылкысын алдырып,
аман кутулуп, Залыкбек Султандын атасы Сасыкеге жеткенде Сасыке аттанып
чаап кетип, жылкыны ажыратып, Осмонбек баатырды колго түшүрүп үйүнө алып
келет.
Эотеси бугу көчүп көлгө түшүп, Тасманын тескей талаасына конот. Тасманын
күңгөй жагына Түптүн талаасына саяктар көчүп келип конуп, ортого элчи салып
сүйлөшүп, бүтүшүп Осмонбекти берген экен.
78

www.bizdin.kg

Бугу Көлгө көчкөндө Осмонбек баатырды Сасыке уйга мингизип, башына
катындын элечегин кийгизип алып келген. Аны көргөн саяктар намыс кылып,
конгон түнү саяктардын бийлери чогулуп кеңеш кылып: эртең бугу менен
урушуп-чабабыз дейт. Анда бир чоң уруунун Байменке, Кураш деген аксакалдары
урушпайбыз деп чыгып, ич арасы бузулуп тарашат.
Баягы урушпайбыз деген уруу — Байменке, Караш — бугуга бир кишисин
жиберип: биз силер менен кала турган болдук. Бир жагыбыз качмак болду. Эртең
чаап алгыла, — деген анык кабарды угуп, бугу күңгөй ылдый көчүп качкан
саяктын артынан түшүп, кууп-жетип чаап олжолоп калган экен.
Мына ошондо колго түшүп калган саяктардын тукуму Көлдө, Торайгырда,
Аксуу, Улаколдо экен.
Ормонкан бугунун колунан өлүп, андан соң сарбагыш менен бугу бир нече
ирет чабышып, эң соңунда Төрөкелди баатыр бүт эли менен Каркырага көчүп
барып бугуга чабуул жасап, акырында жеңилип буту сынып, колго түшүп, бир
жыл бою
бугунун колунда багылып, кийин бугу, сарбагыш сүйлөшүп Төрөкелдини
бошотуп кайтарды.
Ошол учурда орустан бир отряд казак-орус келди. Казак менен бугу Кытай
менен Кокондун улуктарына кабар кылды. Алар черүү колу менен келип, Чалкар
ооданынын талаасында беттешип, бир-эки атышкан болуп, Кытай кошуну качып
кетти.
Ал убакта Жетисуу облусунда, Иледе, Кулжа шаарына караган жерде кытай
дунган менен урушуп, Таранчы Султаны кан болуп, бийлеп турган кези эле. Ал
убакта жаңыдан оруска караган четтеги казак-кыргыз Алматыдагы губернатор
Колпаковский өкүмөтүнөн ар бир ойозго башчы акимин өзүнө тийиштүү аскери
менен коюп, кээ бир саясый айыптуу деп кармаган кишисин катлешке деп туюк
үйгө камаганын көрүп, баш кишилер чочуп, «бу жаман жоо экен мен буга
карабаймын», — деп бугудан Балбай баатыр, Алматы казагынан Шоорук баатыр,
Тазабек баатырлар менен Кулжа Султанына качып кетти.
Кийин кыргыз, казактардан башчы кылып жүздөн ашык казак орус жиберип,
аңдытып, бейкут жаткан үйүнөн Балбай баатырды, Шоорук баатырды кармап
алып келип, Алматы түрмөсүнө салды. Балбай баатыр ошол Алматы түрмөсүндө
жатып өлдү. Тазабек баатырды Колпаковский сурады эле, Кулжанын Султаны
бербей койду. Ошону шылтоо кылып, Таранчы менен урушуп, Кулжаны орус
каратып алды. Андан соң Алматы, Ысык-Көлгө караган казак, кыргыз элинин
башкы үч Жыргалаң күнөстүү, жылдыздуу конушун кеңитип, эркин жердеп, эли
бай, жери бай деген. сөздүн дурустугу, эң астыңкы киши үч миңден жылкы,
Жүздөгөн киши миңден жылкы, башка төрт түлүк мал эсепсиз көп болуп, ЫсыкКөлдө эл аз болуп, жер эркин күр болуп, көлдөгү эл бай болду. Ысык-Көл үй
өзүндө жарды кишилер жок эсебинде болду. Журт байып, илгерки өз эркиндей
жыргап жүрдү. Ал эми падыша өкүмөтүнүн саясаты болсо, Ысык-Көлгө Россиядан
орус мужуктарын көчүрүп келип, күңгөй Байсорун, Түп, тескейде Аксуу, Ю>1зыл
Суу, төрт жерге Селский поселокта кылып отурукташтырды. Андан соң 1840-жыл
болсо керек, Каракол шаарын бина кылды. Шаарда оёз, пристав, беш политсия,
үйөздө эки орус стражник, бирден жасоол жигит үйөздүн кең саларында турат. Ал
жасоолдор оёздун бар деген жагына барып, буйругун аткарып турат. Караколдон
жол чубай өткөн кыргыздардын аттарын алып, минип кетишет. Атынын
аркасынан барса сөгүп, уруп, кайсы бирөөлөрү атын такыр бербей жеп кетет.
Үйөздүн бир чоң тилмечи жана мусулманча жазуучу татардан эки тилмечи бар.
Бир казыначы төрөсү бар. Бугудан Зарыпбекти султан кылды, ал абдан семиз
киши эле. Күн ысыганда авага чыгып эшикте олтурат. Күнүгө анын үйүн эки
часавой кайтарып
79

www.bizdin.kg

турат. Султан бугудан черүү кол алып, эң оболу Текестеги калмакты чаап олжо
кылды. Андан сарбагыш Надырбекти чаап, андан соң сарбагыш Төрөгелди
баатырды, эли черик чини чаап олжолоду.
Орус өкмөтү орундуктаган соң, Зарыпбекти султаңдыктан түшүрүп, бугудан
Токсаба төөнү кичи помощник кылды. Аялдабай эле аны түшүрүп, Тилекматты
кичи помощник кылып, аны Кашкар каны Жакыпканга кат бердиң, — деп кармап,
түрмөгө салып, мындан Алматы түрмөсүнө алпарып жаткызып, андан Көлгө алып
келип түрмөдө көп кармап, акыры түрмөдө ооруп жатып өлдү. Бул иштер Каракол
калаасын салгандан мурун болду.
Орус өкмөтү, эң авал казак, кыргыздын бий аксакалдарын өз ыктыярында
мурунку адатынча журттун бийлигин бийлетип коюп, өкмөт үчүн бир жылга
түтүнгө бир сомдон акча налог алды.
Бий аксакалдан соң шайлоо менен болуш, бий, ыстарчын, үч жылда бир
шайлоо кылды. Ошол шайлоодо, он үйдөн бир онбашы, элүү үйдөн бир элүүбашы,
жүз үйдөн бир ыстарчын шайлап, ыстарчынды онбашыга шайлаштырып, бий
болушту элүүбашыга чар салдырып, үйөз кол коюп бекитет эле. Ал убакта
андайды көрбөгөн эл коркуп жана жаман көрүп, онбашы болуудан коркуп кашчу
эле. Бий, болуш, ыстарчынга талаш жок. Болуштардын кыла турган кызматы:
онбашы, элүүбашы, ыстарчынга буйруп, кара жолду оңдоп күзөтмөк, ары-бери
жүргөн солдат-аскерге үй тикмек, улук келсе жакшы ат даярдап, үй тикмек, конок
ашын камдамак. Улуктун астынан тозуп, кеткенде узатмак, кызматтан кемчилик
кылса үч күн же бир жума катлөшкө камалмак.
Ал убактагы бий, болуш, ыстарчындар баягы журт баккан, журт өзү сүйгөн
кишилер эле. Алардын элге эч зыяны жок, элинин чын пайдасын көздөгөн
адамдар эле. Жылда жазында же күзүндө ар болуштан бирден бий менен болушун
шаарга үйөзгө чакыртып үй тиктирип, үйөзгө түшкөн чоң доонун арызы болсо
карап көрүп бүтүр, — деп үйөз бийлерге тапшырат.
Бийлер акыйкаттап текшерип, үйөзгө караган элдин чыр чатактуу доолорун
бүтүрүп, үч же бир жума туруп, элге чыгымсыз тарап кетчү. Эл дагы ыраазы болуп
калчу. Кайтарында бий, болуштар, тилмечтерге, кичи помощнике кошомат кылып
коштошуп, ат, акча жана айткан нерселерин берип туруучу. Үйөздүн
кызматкерлеринин бирөө айылга барып калса, губернатор келгендей болуп
бүлүнүп калышчу. Үйөздүн жасоолдору тилмеч менен айылга барып, байлардан
жакшы аттарын коркутуп алып, ичик, чапан, согумга семиз бээ, ирик кой алып
кетишчү. Эл болсо бергендерин чыгым деп эсеп кылбастан балээден кутулганына
сүйүнүп калар эле. Эгер сураганын
бербесе, мени урду деп док кылып, болушка айтып чакыртып, болуш бир тогуз
айып салып, жасоолго алып берүүчү.
Ал убакта эл жасоолдорду жана тилмечти үйөз гана эмес губернатордой
көрүшчү. Эгер айылда бир кишинин жакшы жоргосу болсо, болушка айтып дароо
алдырып минип алчу. Эгер бербеймин десе, зор балээге учуратып, акыры ал киши
жоргосун тартууга берип араң кутулчу. Аны да саттым дедиртип, тилкат алчу эле.
Тилмеч, жасоолдор айыл үстүнө барганда өз билген оюндарын кылып,
каалагандарын алып кетишчү. Үйөзгө даттанууга эч кимдин акысы жок эле. Эгер
бир киши жанынан тоюп үйөзгө арызданса, үйөз болушка айтып, арызданган
адамды аёосуз күнөөгө тартып, элге имарат, үлгү болсун деп аячу эмес. Эгер бирөө
арызданам десе, жаш-кары дебей, элдин баары аны: сен дагы бир балээге
учураганы турасыңбы, — деп көндүрүп коёр эле.
Кыргыз эли ошончолук зордук, кордук көрсө да, ар бир аксакал карылар: журт
деген сайдын ташы, эч ким түгөнгөн эмес, не болор дейсиң. Анчалык журтка зыян
кыла албайт. Журтка зулумдук кылгандын өзү куурайт дечү. Ал кезде элдин
кылык-жоругу, адаты бузулбаган табигый абалда эле. Жалган сөз айтуу, бирөөгө
80

www.bizdin.kg

кыянат кылуу, убадасын бузуу, бузуктук иш кылуу, уурулук кылуу өлүмдөн жаман
эле. Ошондой жагымсыз иш кылган кишини катын-балага чейин жаман көрөр эле.
Эл куулукту билчү эмес.
Кыргыз жерлеринде шаарлар жаңы курулуп, шаарда эл аз болуп, тыштан
келген алып сатар соодагерлер шаарларда көбөйүп, кыргыздын табигый
байлыгынан пайдаланып, наадан соодагерлердин кылган шумдугун-куулугун
көрүп үйрөнүп, кыргыздар да кыла баштады.
Өз көзүм менен көрүп, билгенимден үлгү болорлук бир мисалды жазайын:
шаар, базар көрбөгөн бугунун мырза балдары жигиттерине жылкы жетелетип
Караколдун базарына келип калышты. Базардагы соодагерлер, кызыл кулак
далдалдар тегеректеп алып, мырзанын жылкысын өзү билген баасына алып, бул
акчаңа эмне аласың? — деп сурап, керек буюмдарын угуп, эмесе сиз соода жайын
жакшы билбейт экенсиз, соодагер деген куу болот, жалган айтып, алдап жеп коёт,
— деп ээрчитип алып барып, өзүнүн дүкөнүндөгү пулдарынан аламын деген
нерселерин, өзүнүн приказчигине менен буюмдун наркын талашкан болуп, кайсы
бир пулду зордук кылып алган болуп, алган пулуна акчасы жетпей калды эле, аны
мен төлөймүн деген болуп, андан өзүнүн үйүнө алып барып кондуруп, конок
кылып сыйлап, эртеси кетеринде мырза: — кечеги дүкөнгө болгон насияма эмне
алып келип берейин? — десе, жок, аны мен өзүм төлөймүн,
сени менен кучакташып дос боломун, — деп бир бешмант кийгизип, бешмант
көрбөгөн мырзанын төбөсү көккө жетип сүйүнүп, аяш апама деп жоолук,
карындашыңа деп топу-мончок, куржунуна жер жемиш салып берип жөнөттү.
Мырза өтө кубанып, чапкан бойдон үйүнө барып, алган пулун, жемишин
көрсөтүп, айылдагы аксакал, катын-балдар жемиш жеп таң калып, кечеги алып
барган жылкыңа ушунун баары келдиби? — деп сураса, жок, мунун жартысына да
жеткен жок. Бир сарт жылкымды өзү сатып алып пулду да, дүкөнчү менен
соодалашып, наркын талашып, урушуп дүкөнчүгө жедирбей алды эле. Ошондо да
ушул пулдун жартысына араң жетти, — деди. Мен керек дегенимдин баарын
акчаны өзүм беремин деп, алып берди. Өзү абдан жакшы байбача экен, үйүнө
алпарып конок кылып кондуруп, абдан сыйлады. Мага мына бул бешмантты,
атама, апама тигилерди, карындашыма тигини (мончок) берди. Бул жемишти да
берди. Мени менен антташып тамыр болду. Дүкөнгө болгон насияма эмне алып
келип берейин десем, койгун, аны мен эле төлөп коёмун деп болбой койду, —
деди эле, баягы айылдагы чогулгандар, чур дей түштү да, — атаңдын көрү
мындай да жакшы байбача болорбу? Мындай жакшы тамырдан мал аяп болбойт,
— деп тарашты.
Ата-энеси: ант кудайдын аты деген. Жакшы достон мал аяган, үй үстүнө жоо
келсе жан аяган ит болот. Өзү аяш жолу менен калтасын берген соң, соода жолу
адаш жол. Ал бир бөлөк болот. Насыяны төлөтпө, мындан бир семиз бээни, өзүнө
жоргону жетелеп барып конуп кел. Ата-энем сизди чакырды деп ала кел. Эшиктөрүбүздү көрүп, таанышып, сүйгөнүн алып кетсин, — деп баласын Караколго
жөнөттү.
Баласы алып келгендерин тамырына берип, атасынын айткан саламын айтты.
Тамыры: сизге бир нерсе бердим эле деп, аркасынан кууп барганым, дагы
бирдеме алганым адамгерчилик эмес го, — деп, канча кыстаса да барбай койду.
Ошентип тамырын кайтарды. Баласы, тамырынын айткандарын ата-энесине
айтты. Анда ата энеси: Мындай уяттуу бала болорбу? Андай болсо, биз өзүбүз
барып учурашып-таанышып келели, — деп бай-байбиче эки жаш баласы менен
союшуна бир жылкы, эки чанач кымызын теңденип алып Караколдо аяш
баласына барып түштү. Аяш баласы бүлүнүп-кондуруп сыйлап, эртеси баарына
кийим-кече кийгизип, жана керегиңизди айтыңыз деп, о керек, бу керек дегенин
баарын берип кайтарды. Ошондон баштап кошулуп, соодагер тамыры барганда
81

www.bizdin.kg

элчи келгендей үй көтөрүп бүлүнүп, астына жорго мингизип, колуна куш
кондуруп бир нече күн ууга чыгып, оюн-тамаша кылдырып, керек деген нерсесин
берип Караколго жеткирип коёт.
Мына ошентип сыйлашып жүрүп, «ажырашаар тамыр алдыга минген ээрдин
кашын сурайт» дегендей, эби келбеген бир нерсени сурады эле, эч эби келбеген
соң бере албады. Бир күнү бала соодагер тамырына барса, карабай тескери басып
кетти. Баланын ичи муздап, ата-энесине айтып келди. Ата-энеси, — тили бурунун
ниети буру, сартка айла канча деген ошол. Эби келбеген буюмду өзү билип туруп,
шылтоо кылып кудайдан коркпой ажырашканы жүргөнү ошонун атасынын көрү.
Анын кыялына караба балам, айтканын алпарып берип, антыңдан кутул. Ант ошо
сарттын өзүн урсун деп, алпарып берсе: биринчи сураганда бербеген нерсеңдин
эми кереги жок, — деп тескери басып кеткенде, амалы түгөнүп, кайта үйүнө кетет.
Ошентип куу соодагер сарт куулук шумдукту билбеген кыргызды алдап, жеп
тойгондон кийин чыга берген.
Шаар жыл өткөн сайын чоңоюп, шаарда орус улуктары: үйөз, судья, пристав,
военный төрөлөр, соодагерлер, алып сатар далдалдар да көбөйдү. Жери байдын
эли бай дегендей, орус улуктары аябай байыды. Орус улуктары кыргыз менен
иши жок, кыргыздар улуктар менен иши жок, ар күнү бири-бирине конокто
болушуп, улуктар кең саларына бир жумада бир келип, келбесе сыйлуу конокто
болуп ичип-жеп жата беришти.
Шаардын ичине келип, көчөдө жүргөн кыргыздарды, үйөздүн жасоолдору
уруп-сабап аттарын жыгып минип, үйөз чыгып кел атканын көрө калса, жүргөн
кыргыздын баарын катар тизип тебетейин алдырып коёт. Качан үйөз узап
кеткенде кана эми баргыла деп коё берет.
Кыргыздардан кимдир бирөө тебетейин албаганын үйөз көрүп калса, ошол
замат жасоолун чакырып, тиги тебетейин албаган кишини абдан урдуруп анан
коё берчү. Бир эле үйөз эмес, башка дагы орус улуктарына дагы ошондой кылчу
эле.
Андан башка, базарга ар тараптан эл сотуна кой-эчки, жылкы, уй, тери, кыл,
жүн, жана ошол кездеги боз үй жабыктарын, ат жабдыктарын алып келип базарга
кирери менен, шаардагы жыйылган куу соодагер, далдалдар тегеректеп алып, бир
далдалы: бул мал кимдики?
— Меники.
— Канчага сатасың, баасын айт?
— Билбеймин тиги билет. Тиги кишиден сурайт. Мал ээси сата турган өзүнүн
дитин айтса, анда далдал: Ой, сен дөөдүрөп оозуңа келгенди айта берет экенсиң.
Жылкың 5 сом, койюң беш кокон, козуң үч кокон (кокон — 20 тыйын) жана башка
өлүү буюмдарга да баа коюп... Мына акчаң алгын,- деп шаштырат. Мал ээси өзүнүн
дитиндеги наркы болбогондон кийин, малын сатпайм деп талашса, соодагер
далдал, кызы талак, муну карачы, — деп жакалап, ура баштаганда базардагы
адамдар,- ой далдал, сизге эмне болуп кетти,- деп турганда, политсия келип
жакадан алып, уруп сүйрөгөндө, баягы соодагерлердин бир аксакал болумушу
келип арага түшүп, политсия менен сүйлөшкөн болумуш болуп, малдын ээсин
ажыраткан болуп, политсия менен сүйлөшүп мынча теңге алып берейин деп, мал
ээсине муну берейин деп политсияны араң көндүрдүм деп, бир каранын пулун бер
десе, бети-башы кан болуп таяк жеп өлгөндөй болгон байкуш: айланайын бай аке,
мал курусун беремин, куткарып алыңыз, өлбөсөм мал табамын, — деп
жалынганда, менин бул жакшылыгымды билбей дагы кыргыздыгыңды кыласың
го,- десе: — Жок, айланайын, кудай урсун, — деп ант кылган соң, макул эми, сен
билбесең кудай билсин, бечарам, сенин бир кашык канынды бул капырдан
куткарайын, — деп политсияны ар жакка алып барып сүйлөшкөн болуп, дагы бир
нерсе берген болуп, — мына бечарам, мойнунан кучактап жатып араң көндүрдүм.
82

www.bizdin.kg

Бул базардагы далдаңдын баары митайым, сени талап жеп коёт, малынды мага
бер. Мен өзүм сатып берейин дейт. Анда ал жердеги малын сата албай турган
кыргыздар: айланайын бай сопум, биздикин да сатып бериңиз. Саткандыгыңыз
үчүн да акча алыңыз, — деп малын бай соодагерлерге беришет. Ал соодагер
малды сатып турганда, дал базардагы далдалдар: «Ой кыргыз, малынды канча
теңгеге сатасың? — деди. Малдын ээлери: биз баарыбыз бул сопуга бердик. Ушул
киши сатат дешти. Куу далдалдар: ой кыргыз, сен малынды өзүң сатпай башка
кишиге берип саттырып, базарды бузуп, малынды туура сатпай, бир митайымды
бай-сопу деп, баарыбызды мушташтырмак болгон экенсиң, — деп келип
жакалаганда, тиги сопу — кана, бул менин кыргызым. Мал алсаң мына менден ал,
— деп урушуп, жулунуп палитсияга, приставга чейин барып айтамын, — деп
турганда, бир канчасы келип ортого түшүп жалынып-жалбарган болуп турганда,
баягы бечара кыргыздар коркуп: бизди куткарып жибериңиз, айланайын сопу,
сиздин жакшылыгыңызды унутсак, бизди арбак урбайбы. Жакшылыгыңызды эки
дүнүйөдө унутпайбыз дешти. Анда бай соодагер бир аз жумшара түшүп: Эй
бечаралар, силер коркпой турсаңар, бул митаамдарды приставга айтып бая эле
убактыга жаткырат элем. Силердин айтканыңардан токтолуп турбаймынбы
дегенде: айланайын бай, анда биздин күнүбүз эмне болот? — дешти. Бай: эми
болуптур деп, ортодогу далдалаарга, — силер ортого түшкөн соң койдум деп, —
жүргүлө бечаралар, бул малды мен өзүм аламын деп, үйүнө ээрчитип барып,
тамак берип, сыйлап, — эми бу малыңарды эмне кыласыңар? — дегенде: кудай
билсин, өзүң бил, бербей алып калсаң да, биз эки дүнүйөдө ыраазыбыз. Ушул
кылган жакшылыгыңызды унутпайбыз. Эгер сиз болбосоңуз жанагы
капырлардан башыбыз сотко кетип куурабайт белек. Өзүң тирүү болсоң, сизден
колубузду үзбөйбүз дешет.
Андай болсо, кудай деген силердей момундардын акысын жеш арам болот. Биз
ыйман жолундагы кишибиз. Кана эмне аласыңар? — дейт. Ар кимиси өз керегин
айтып бергенде: жүр деп, өз дүкөнүнө ээрчитип барып, өзүнүн приказчиги менен
абдан талашкан болуп, алган малынын үчтөн бирине гана пул берип, мынча акча
болду деп, силерде калган насия акчаны мен төлөймүн, эми жасоолдон
аманыңарда жөнөгүлө деп, короосунан чыгарып, мурун сүйлөшүп даяр кылып
койгон жасоол мындай узаар менен кармап алып сабап айдап алпарып үйөздүн
короосун тазалатып коёт. Бир күн өткөндөн кийин, бай барып: жасоол аке, бул
кишилер менин тамырым эле. Бул кишилер кыла турган ишиңизди мен кылайын,
— деп мойнун кучактамыш болуп, жалгыз алпарып сүйлөшүмүш болуп, акча
берген болду. Анда политсия: сиздин кадырыңыз үчүн бошотуп бердим бай,
болбосо буларды үч күнү бок ташытат элем. Бай, буларыңызды бошотоюн дейт.
Бай бечара кыргыздардын калган-каткан, тыйын-тыпырын палитсияга алып
берип, политсияны жөнөтүп жиберип: бечараларым, жанагы жасоол капырга айла
жок, эми тиги кеткен көчөнүн жолу менен кеткиле, — деп жөнөткөндө,
кыргыйдан кутулган торгойдой кара жолдон башка талаа менен чаап жүрүп
отуруп үйүнө жетип, дем алганда, айылдагы кары-жашы баары келип: аман-эсен
келдиңерби? — деп сураса: аман келгени курусун, ушундай бир жакшы байдын
аркасы менен аман кутулдук, ал болбосо, биз силерди көрбөйт элек. Дагы
жалынып жатып араң токтоттук. Болбосо чоң улугуна да барып тартынбай
айтышып, баарын кыйратып салчу кадырлуу баягы Манастай эле мыктынын өзү
экен. Ал түгүл жасоол да айтканынан чыга албайт экен. Ошол кишинин аркасы
менен аман келдик. Өзү кудай деген момун адам экен, кишинин акысынан
корккон.
— Биз ыраазыбыз, баарын алсаңыз да алыңыз десек, кишинин бир тыйын
акысын жесе арам болот деп, баарын өзү алып берди. Бир дүкөнчүгө баарыбызды
алып барып, керегиңердин баарын алгыла, жетпегенин мен өзүм берем деп, бир
83

www.bizdin.kg

тыйыныбызды жедирбей кайтарып жиберди деген соң: уучуң узагыр экен деп,
баары чуркурап, ошондой сопу кишиге, алса атыңарды берсеңер деле аздык
кылбайбы. Абдан тааныш болуп алдыңарбы? — дегенде: Тааныш түгүл үйүнө
кондуруп сыйлап, кичи пейил киши экен өз бир тууганындай болдук, —
дешкенде: балдар, ошол кишиден колуңарды үзбөгүлө, мындан кийин базарга
барганыңар жолугушуп, алып барган малыңарды ошол кишинин колуна берип,
соодаңарды кылып жүргүлө, катын баласы болсо, базарлык ала барып бергиле.
Баягы өзү берем деген
насия акчаны да бергиле. А кишини колуңардан чыгарбагыла деп таркашты.
Андан соң ошол жердеги бир аймак эл, куу бай соодагердин кыргызы болуп
калышчу. Ал айылдан көргөн кыргыздарды соодагер: бул менин кыргызым, —
деп айтчу. Ал айылдан базарга мал алып келгендер ошол соодагердин колуна
беришчү. Алардын малына башка соодагер, далдалдар киришпейт.
Казынага төлөй турган налог акчаны да, ошол бай соодагерден алып төлөп
турушчу.
Эгер бирөө жаңылып, башка бир соодагерге малын сатканын билип калса, бай
соодагер анын үйүнө барып урушуп, малын кайта алып берип, малды өзү сатчу.
Бул бай соодагер, кыргыздан алган малдарын башка шаарларга айдатып
саттырып, эки-үч жылдын аралыгында миң кой, жүздөгөн жылкы, дагы бир топ
уй күтүп, аябаган бай болуп калды. Шаарга жакшы үй салып, абдан келиштирип
короо-сарайды жасады. Башка шаарлардан пул (кездеме, мата) алып келип,
өзүнүн кыргыз айылына алпарып, өзүнө ишенчиликтүү бир аксакалдын үйүнө
түшүрүп, насыя деп кыргыздарга берип кинегесине жазып коёт. Насия пул алган
кыргыздар өз убагында төлөй албай калса, бир кой үчүн эми эки кой төлөйсүң, —
деп кинегесине жазып коёт. Ал ташка баскан тамгадай, кыргыздар кыңк этпей
төлөп беришет. Эрки менен ичкен-жегени байдан, үй өздөн тартып жасоолдорго
чейин. Бай болсо, бир кез матасын эки эсе ашырып кыргыздарга сатып турат. Ал
кезде, талаадагы көчмөн кыргыздар ата-уулу болуп, айыл-айыл болуп бир нече
аймакка бөлүнгөн. Ар бир аймактан Каракол шаарында бирден бай соодагери бар.
Бирден карманган жасоолдору да бар. Бай соодагери болсо үйөздүн улуктарын,
пристав, сот жасоолдорду колуна алган.
Бай соодагер өзүнө караштуу бир аймак кыргыздын базарга чыгарган малына,
өлүү буюмдарына кожоюн болуп сатып турат. Ошол аймактагы кыргыздарга
керектүү буюмун, кездеме, матасын өзүнүн дүкөнүнөн сатып берип турат.
Кандайдыр бир кыргыздын башына бир мүшкүл иш түшүп калса, өзүнүн бай
соодагерине, жасоолуна барат. Бай соодагер менен жасоол улуктарынын тилин,
законун жакшы билишет. Улуктардын баары бай соодагер менен жасоолдун
айтканына ишенет. Алардын айткандарын кылат. Кыскасы, кандай чыр-чатак иш
болсо, ошол бай соодагер менен жасоол чечет. Башына мүшкүл ИШ түшкөн киши
тигил экөөнүн жолун кылып, көп дүнүйө берет.
Кыргыз журтунун бактысына дагы бир иш болду. Кыргыздын кээ бир чоң
байларында, эски замандан калган калдык — кул, күң бар эле. Алар жылкычы,
койчу, отунчу, үй кызматчысы болуп иш кылуучу. Жана да ал кезде элге батымысыйымы жок бузуктар, тентектер бар эле.
Орус падышасына караган соң, падыша өкмөтү кыргыз элине буйрук таратты:
кул менен күңдүн башы ачык. Кимде-ким башын ачпай, кул менен күң кармап
жүргөн болсо, кул менен күңдүн ээсин кармап, малын казынага алып, өзүн тешкен
тоого айдап жибер,- деген.
Мына ушул жарлык, мылтыктын огундай бат эле калкка угулду. Бул кабарды
уккан соң, ар ким өзүнүн кул, күңүнүн көзүн карап, энчисин берип, мындан ары
тапкан малы өзүнүкү кылып койду. Андай кылбаган байды шаардагы бирөө көрүп
калса, дароо жасоолго келип айтып, аны жасоол кармап алып: Сен падышанын
84

www.bizdin.kg

буйругун бузасың деп, абдан уруп, атынан ажыратып, жасоол, тилмечи менен
байдан киргенче алып, бошотоор эле.
Бай үйүнө келип ай туяк айтып, айыл-апасын бүт чакырып, малын союп, элге
тамагын берип, тешкен тоого айдалбай аман калганына сүйүнүп, кулунун
энчисин берип, эми кайда барсаң эрк өзүңдө деп жиберет. Айыл ичинде бирибирине кектүү болгон кишилерди угуп, бир киши башка бирөөнүн баласын
асырап алган болсо да, жасоол менен тилмеч ал кишиге барып, бул бала сенин
кулуң экен деп коркутуп, андан билгенинче алып, олжо кылып кайтар эле.
Кайсы бирөөнүн эки катыны болсо, күйөөсү менен тең эмес, жаш токол
катынын бузуп, энчисин алып берип, тигип отурган үйү менен көчүрүп жиберди.
Аз эле күндүн ичинде жүз чамалуу ак үйлөр тигилип, Каракол шаарынын
тегерегине толуп кетти. Буларга бүтүн шаардыктар төрт түлүк малын бактырып,
ар кайсы айылын башка-башка кондуруп, кул, күңдөрдүн турмушу абдан оңолуп
калды. Мурунку бай, байбиче балачакасы менен кымызын артынып, союшун
жетелеп, баягы кулунун үйүнө алып келип, өз жаны үчүн жалынып, кучакташып
көрүшүп, кулдарын кондуруп сыйлап, бай, байбиче бала-чакасына, малын баккан
шаардын кожоюндарынан алып келип беришип, кайтышаар эле.
Баягы бай ордуна анын баягы кулу бай болуп, байга караган жамаатынын
баары байдын этегин кармап, Караколго барган бий, болуш, атактуу
кишилеринин баары ошонукуна конуп, базарга барган кара букаларынан же бир
бышыгыраагынан кандайдыр бир жаңжал чыгарса, аны атактуу аксакалдарына
сүйрөп келип, бул акмагың ушундай жаман иш кылды, мунун бийлигин өзүңүз
кылыңыз. Эгер тиги турган жасоолдун колуна берсем, эмне болоорун билесиз, —
дегенде: аксакал, алдыңа атын тартып, үстүңө бир чапан жапсын, мунун айыбы
ушул болсун, — дейт. Анда: аз да болсо айла канча? Сиз бүтүргөн соң чапанды сиз
кийиңиз, атын дагы алып берерсиз, — деп бүтүшөт.
Аксакал кылмыш кылган тиги бечараны чакырып алып: эй байкуш, ушинтип,
сени бул балээден куткарып албасам болбой калды. Эгер сени политсияны колуна
берсе, куткарып алуу менин колумдан келбейт. Орус алып барып тепкилеп, чала
өлүк кылганын өзүң билесиң го, мал курусун, ошондой кордукту көргөнчө, ат
жаныңдан айлансын, алып келип бергин, дегенде «ырас айтасыз» деп, жалгыз
атын алып келип айыпка берер эле.
Ал эми аттарын айыпка берген бечара кыргыз кутулганына сүйүнүп, базардан
унаа таппай учкашып-чиркешип үйүнө келишчү эле.
Мына ушундай зордукка каршы чыгууга көчмөн кыргыз элинин бий, болуш,
баатырларынын да колунан эч нерсе келчү эмес. Ушундай кордукка чыдай албай
бий, болуш, же бир кайраттуу адамы үйөзгө даттанып барып калса: сен бир
акмакка адыбакет (адвокат) болуп жүрөсүңбү? — деп аябай сөгүп, түрмөгө жаап
койчу. Абдан тобо кылдырып, анан түрмөсүнөн чыгарчу эле.
Жогоруда жаздым; шаарда үй өздөн жасоолго чейин, шаардагы соодагер,
далдалы болуп баары бир жан, бир пенде эле. Мындай кордукту бүткүл журт
билчү эле.
Калаадагы орус мужуктарынын, соодагер байлардын зордугун айтып, бий,
болуштар үйөзгө барса, үйөздүн көзү чанагынан чыгып, үстөлдү муштап,
күпүлдөп бергенде, барган эл кенсалардын бир бурчуна ыктап, тыгылып турушчу.
Политсия жасоолдор шилиге муштап, колун артына кайрып кармап, будуң-чаң
дүбүрөтүп, политсиянын үйүнө алып келип, чөнтөгүн аңтарып, сумкелерин,
бычактарын алып, үйгө камап сыртынан бекитип коёт.
Тилмеч, политсия, жасоолдун жолун кылып оюндагыны тапса ошол күнү
политсиянын үйүнөн чыгарып жиберет. Эгер тилегенин бүт бербей сараңдык
кылса, политсиянын үйүндө ошол түнү тепкилеп, малынан аша кечирип, эртеси
тыштатыларына: мал курусун, акча таап келип бизди куткаргыла. Бүгүн түнөсөк
85

www.bizdin.kg

бизди өлтүрөт, — дегенде тыштагы кишилери базарга барып, тайга-койго
көтөрүп акча алып, акчаны, палитсияга берсе ошол замат бошотуп жиберет.
Бүтүн шаардык улуктар, тилмечтер, төрөлөр политсия жасоолдор, жедегенде
соодагер далдалдар да минтип айтар эле: тоо-таштардын арасында кийикке
окшоп жүргөн, жапайы айбан. Булардын малынан башка, өзүлөрүнүн кереги
эмне? Мына, көчмөн кыргызды ошончолук кордогон.
Шаардагы бай соодагерлердин малы болсо, айылдагы кыргыздардын колунда
багылуу, өлбөйт да жоголбойт. Орус мужуктары болсо Каракол үй өзүнө караштуу
жердин эң жакшысын тандап орношуп, эгин сээп, чөптүн жакшысын тандап чаап,
ошол жерге үймөк-үймөк кылып үйүп коёт. Ал үймөккө мал сөйкөнүп, же мал
жегени билинсе, анда бечара кыргыздар жаткан ажыдаардын куйругун баскандан
да жаман кутулбас балээге калды дей бериңиз. Мужуктардын корук жерине
кыргыздардын малы барып калса, малдын баарын айдап алып барып короосуна
камап, малына барган кыргыздарды уруп, жакшы аттарын кармап минип,
кыргыздын бирөөн болушуна жиберип, болушу келсе аябай боктоп тилдеп:
биздин корук жерибизди малына тепсетип койду. Элиңди башка жакка көчүрүп
кет. Болбосо Караколго барып үйөзгө айтып, сени болуштуктан түшүрүп, түрмөгө
салдырам, — деп болушту коркутуп, болуш коркконунан мужуктардын старчыны
менен сүйлөшүп көп акча, бир-эки бээ берип кыргыздардын малын араң бошотуп
берүүчү. Ал кезде акча табуу өтө кыйын иш эле. Малдын баасы арзан; чыгаан
күлүк, ашкан жорго болбосо, башка жылкы (чоң) он эки сом, бышты тогуз-он сом,
кунан 6-8 сом. Тай беш-алты сомго таратып тандап алчу эле.
Аштык мужуктун жеринде эң эле көп болгон. Аштыгын оруп-жыйып алгандан
кийин аңызын өрттөп жиберүүчү. Жалаң эле эгин эгип тим болбостон жылкы, уй,
кой, эчки багып, башкача айтканда, төрт түлүк малдан кур эмес; мужуктардын
байлыгы ашып кеткен.
Мужуктун малын баккан жергиликтүү кыргыздар болгон. Ичкилик жактан
чалыш аргымак айгырларды алып келип үйүргө салып, күлүк туудуруп, ал
күлүктү кыргыз саяпкерине бактырып, чаптырып, кыргыздарга кымбат баага
сатуучу.
Эми ушул айтылган сөздөр үлгү болорлук болду го деп ойлоймун, неге десеңиз
бүтүн кыргыз тарыхында болгон окуялардан, кулагым уккан, өз көзүм менен
көргөн, көңүлүмдө калган окуяларды баяндап жаздым.
Мында жалгыз гана Ысык-Көл оёзундагы бугу элинде болгон окуялар жана
анын тарыхый жагы көрсөтүлүп жазылды.
ЮЛИЙ ХУДЯКОВ

ТООЛУУ АЛТАЙДАГЫ КЫРГЫЗДАР
Кыргыздардын тоолуу Алтайды басып алышы, бул жерде өз алдынча кыргыз
хандыгынын түзүлүшү жана кыргыздардын Алтайдан Тянь-Шанга көчүп келиши
жөнүндөгү суроолор окумуштуулардын көңүлүн кайта-кайта буруп келген.
Бул маселеге биринчилерден болуп С. В. Киселев кайрылган. Ал Тоолуу Алтай
тарыхындагы «бул этап минусиндик доорго өтө эле жакын экендиги менен өзгөчө
айырмаланат деп эсептеген. Балким кыргыздардын үстөмдүк кылуусу коңшу
областтардын маданиятын да аныктоочу ролду ойногон чыгаар. IX—X
кылымдардагы Алтай маданиятындагы кыргыздардын белгилеринин көптүгү,
Алтайдын кыргыздарга маданий жактан гана эмес, саясий жактан дагы, көз
каранды экендигине дагы жаңы далилдер менен кызмат кыла алат». Тоолуу
Алтай маданиятындагы «Кыргыз өзгөчөлүктөрүн» С. В. Киселев Курай, Катанды,
86

www.bizdin.kg

Сросткин көрүстөнүнүн дөңсөөлөрүндөгү кээ бир өлүк көмүлгөн жайларды буюм
катары караган. Калыбы, С. В. Киселевдун бул божомолун эсепке алуу менен
Потапов Л. П. тарабынан Тоолуу Алтайдын Енисейлик кыргыздар мамлекетинин
составына кириши мезгилдерге бөлүнгөн.
Бирок кыргыздардын чарбачылык ишмердигин жана маданиятынын
өзгөчөлүктөрүн мүнөздөөдө А. П. Потапов Минусин ойдуңунун материалдарына
таянууга аргасыз болгон, анткени ал кыргыздардын Алтайга келиши жана
азыркы кыргыздардын келип чыгышына тиешелүү болгон эч кандай
маалыматтарды билген эмес, 60-жылдардын башында кыргыздардын ТяньШанга көчүшү жана азыркы кыргыздардын пайда болушу жөнүндөгү суроолорду
К. И. Петров өзүнүн бир катар эмгектеринде изилдеген. Анын божомолундагы
кыргыздардын көчүп келиш убагы жана орду жөнүндөгү маанилүү орун
Енисейдин батыш тарабындагы жана анын ичинде Тоолуу Алтайдагы жерлерге
тиешелүү. Ал кыргыздардын антропологиясын, уруу-уруктук составын, тилин
талдап чыгып, азыркы кыргыздардын ата-бабасы БЗЧ миңинчи жылдын
акырында Обдун жогору жагын мекендеген жана XIII—XV кылымдарда ТяньШанды көздөй жылган калмак-кыргыз уруулары болгон деген жыйынтыкка
келген. Өзүнүн көз карашынын далили катары К. И. Петров Тоолуу Алтайдын
топонимдерин эсептейт, «кызыл» жана «улаг-ан» деген топонум бул аймакка
кыргыздардын келгендигин чагылдырат.
Өздөрүн атаган этимология да «кызыл» кишилер дегенди түшүндүргөн. 60жылдардын ортосунда Тоолуу Алтайдан бир руникалык «кыргыз» деген этноним
табылган жазуу илимий ишке киргизилген.
Кыргыздардын Алтайга келиши Л. Р. Кызласовдун иштеринде да козголгон.
Анын пикири боюнча, Алтай кыргыздар тарабынан б.з. IX кылымында басылып
алынган. «XI—XII кылымдарда Алтай усулунда, аз сандагылардан башка бул
улусту өзүнө баш ийдирген байыркы хакас феодалдары жана анын аскерлери
жергиликтүү урууларды эзип турушкан». XII кылымда Алтайда өз алдынча болгон
кыргыз хандыгы бөлүнүп чыккан. «360 жыл бою бир мамлекет ичинде
тынччылыкта жашап келген» Туванын жана Тоолуу Алтайдын айрым уруулары
Хакас-Минусин ойдуңуна көчүп, жайланышкан. XIII кылымда Алтайдагы кыргыз
хандыгы монголдордун бийлигин тааныган. Бул княздыктын болгондугун автор
1207-жылдагы үч кыргыз «ноендорунун» Чынгыз ханга баш ийүүнү
каалагандыгынын негизинде божомолдойт. Анын бири Туваны, экинчиси
Минусту бийлеп турган. Кыргыз уруусунан чыккан Олбек тегин бийлеп турган
үчүнчү княздык — Алтай болгон болсо керек. Алтайдагы кыргыздардын маданий
эстеликтери жөнүндө Л. Р. Кызласовдун эмгектеринде эч кандай маалымат
келтирилбейт. 1979-жылы Тоолуу Алтайдагы, Енисейлик кыргыздардын
археологиялык эстеликтерин мүнөздөөгө арналган атайын макаласын Д. Т.
Савинов жарыялаган. Анда автор б.з. IX—X кылымдардагы Тоолуу Алтай
аймагындагы бир катар кыргыз эстеликтерин, анын ичинде 30-жылдары М. П.
Грязнов тарабынан казылган Якорундагы жер алдында өлүк өрттөө, жана
Узунтал XIII көрүстөнүндөгү дөбөлөрдү, 1972-жылдагы Д. Г. Савиновдун өзүнүн
изилдөөлөрүн бөлүп караган. Макалада, Алтайда б.з. XIX кылымынын жана XX
кылымдарынын башында казылган буюмдардын ичинен «кыргыздардын
кебетесин» чагылдыра турган буюмдар, өзгөчө бөлүнгөн. Кыргыздардын
Алтайдан, Тянь-Шанга көчүп баруу мүмкүнчүлүгү жөнүндөгү суроо да каралган.
1983-жылы И. Л. Кызласов, Кулемзин А. М. тарабынан казылып табылган Ак
Таштагы өлүк өрттөлгөн дөңсөөлөрдөгү табылгаларды жарыялаган. Ал
тарабынан Алтайда, анын ичинде Сросткин, Яконур, Ак-Таш, Чарышта табылган.
Б.з. X—XII кылымдарына таандык болгон бир катар комплекстер белгиленген.
87

www.bizdin.kg

«Кыргыз ССРинин тарыхынын» акыркы чыгарылышында, Тоолуу жана
талаалуу Алтай, кыргыздар Тянь-Шанга көчкөндөгү акыркы аймак болуп
эсептелет. Автордун пикири боюнча XII кылымдагы «кыргыз княздыгы» так эле
Алтайда болгон да, негизги калкты бул жака келген жана алардын этнонимин
кабыл алган кыргыздар менен жуурулушуп кеткен кыймак-кыпчактар түзгөн. Бул
божомол С. Г. Кляшторный, А. М. Мокеев, В. П. Мокрыннндерднн бирдиктүү
иштеринин аркасында андан-ары өрчүтүлгөн. Азыркы кыргыздардын этникалык
тарыхы, бул авторлордун пикири боюнча Иртыш боюнан, Түндүк жана Тоолуу
Алтайда кыймак-кыпчактарды жана Енисейден ооп келген кыргыздарды
бириктирген этносаясий топтор түзүлгөн мезгил X—XI кылымдарды камтыйт.
Кыргыз этносунун жана тилинин калыптанышы «Алтай мезгили» Э. Р. Тенишев
тарабынан белгиленген. Алтайлыктар менен кыргыздардын тилдеринин, улуттук
маданий салттарынын, фольклорунун, уруу-уруктук составынын окшоштугун
көптөгөн изилдөөчүлөр баса көрсөтөт.
Ушул далилдердин бардыгы тең, кыргыздардын Тоолуу Алтайга келиши
жөнүндөгү маалыматтарга терең көңүл бурууну талап кылат.
«Таанымал
кыргыз»
эскерилгендигин
күбөлөндүргөн
талашсыз
маалыматтардын ичине, кыргыздардын Алтай Тоолорун мекендеши жөнүндөгү
Мөндүр Соккондогу руникалык жазма таандык. Кыргыздардын Тоолуу Алтайга
келишин топонимиянын төмөнкү маалыматтары дагы күбөлөндүрөт. Маселен
Кыргыз дарыясы, Катунь дарыясына куйуучу Кураган дарыясынын оң куймасы.
Бирок, Тоолуу Алтайдагы кыргыздардын тарыхы боюнча негизги булак болуп
археологиялык материалдар эсептелет.
IX—X кылымдардагы Улуу мамлекет доорундагы кыргыздардын Тоолуу
Алтайга алгач ирет кирген мезгилине: Яконур, К, 1; К. 4; Узунтал XIII эстеликтери
таандык боло алат. Ушул мезгилдеги Тоолуу Алтай аймагындагы кыргыз
мүрзөлөрүнүн дөбөлөрү жантайыңкы болуп, тегерек формада, диаметри 8ден
23м, бийиктиги I жеткен таштак дөбөлөрдү элестеткен. Өлүктү анча чоң эмес,
тереңдиги—0,3—0,4м жеткен чуңкурчаларга көмүшкөн. Яконур № 1 коргонунда
ушундай эле чуңкурлардан үчөө бар экендиги анык болду. Өлүк коюлуучу негизги
орун Е-коргондун борборунда жайланышкан да, чуңкурчага «анча чоң эмес
жыгачтан оюлуп жасалган үкөк жайгаштырылган, анын ичине адамдын күйгөн
сөөгү жана ар кыл темирден жасалган буюмдар — бир миздүү кылыч, жаанын 23
учу, бычак, үч түгөйлүү үзөңгү, аттын үч ооздугу» салынган.
Грязнов М. П. белгилегендей «өлүк курал-жарак жана үч аттын жабдыгы менен
бирге өрттөлгөн». Ушул эле коргондогу дөбөчөнүн алдынан, түштүк-чыгыш
тарапка бир нече кадам жерде, ушундай эле чуңкурчалардан дагы экөө бар экен.
Анын бирөөнөн эки үзөңгү жана ооздук табылган. Экинчисинде адамдын күйгөн
сөөгү толтурулган жыгачтан оюлуп жасалган кесинди табылган. Чуңкурчага күл
жана күйгөн жер менен бирге темирден жасалган ооздук, жаанын огунун сегиз
учу коюлган. Узунтал коргонунда чуңкурчага күл менен бирге көгүлтүр таш
менен бастырылып кооздолуп, пирамида, конус түрүндө жасалган шакек,
бычак, тарак, тешкичтер коюлган.
Б.з. IX—X кылымдардагы Тоолуу Алтайдагы кыргыз эстеликтери ар башка
түрдөгү тургузууларга таандык: бир нече өлүк көмүлгөн чоң таштуу коргондорго
жана бир эле өлүк көмүлгөн таштуу коргонго. Алардын жасалыш өзгөчөлүктөрү,
салты жана буюмдары төп келип, улуу держава доорундагы Минус жана Тувадагы
кыргыз коргондору менен окшоштугун табышкан. Бул мезгилдин бир өзгөчөлүгү
өлгөн адамдын өрттөлгөн күлүн, оюлуп жасалган үкөктөргө салып көмүүсүндө,
бирок ал өткөн чаа-тос доорунда белгиленген.
Б.з. IX—X кылымдардагы кыргыз коргондорунун негизги даражадагы
буюмдары Д. Г. Савинов тарабынан жеткиликтүү түрдө мүнөздөлгөн. Ал
88

www.bizdin.kg

кыргыздарга тиешелүү болгон үзөңгүнү, өзгөчө жасалган ооздукту, зымдан
жасалган ажыдаар баштуу таракты белгилеген. Ал тарабынан Тоолуу Алтайдагы
кыргыздардын
ат-жабдыктары,
турмуш-тиричилик
шаймандары
жана
буюмдарына мүнөздөмө берилген. Яконур дагы өлүк өрттөлүп көмүлгөн жердеги
курал-жарак буюмдары гана аныкталып, жазылбай калган.
Алтайдагы байыркы кыргыздардын жакын аралыкта колдонулуучу куралы
жазы, түз, жана бир миздүү, шынаа эки миздүү курч, крест сымал аркы-терки,
начар ийилген бычак сап түрүндө берилген. Ушул сыяктуу жазы кылычтар
кыргыздардын Б.з. IX—XII кылымдардагы куралдануусуна тиешелүү болгон.
Яконурдагы мүрзөлөрдөн алыс аралыктагы согушта колдонула турган темирден
жасалган үч кырдуу жаанын учтары белгиленген. Алардын ичинен: узартылган —
ромб, ассиметриялуу — ромб, узартылган — алты кырдуу, узартылган — үч
кырдуу түрлөрү өзгөчө бөлүнүп турат. (I сүрөт.)
Яконурдагы жаанын учтарынын бардык түрлөрү, улуу держава доорундагы
кыргыздардын алыс аралыктагы согуштук каражаттарынын жыйындысына
мүнөздүү. Кыргыздардын жебесине ичке калак, үч кырдуу, учтуу кесиндилер
жетишерлик түрдө мүнөздүү. Кыргыздар үчүн ошондой эле ар түркүн
жебелердин жыйындысы мүнөздүү боло алат. Албетте Б.з. IX кылымдарда
кыргыздарда жебелердин башка түрлөрү да болгон. Бирок алар Яконур жана
башка аймактарда да бир калыпта берилген эмес.
Жалпысынан алганда Б.з. IX—X кылымдарындагы Тоолуу Алтайдагы кыргыз
эстеликтеринин буюмдар жыйындысын ошол кездеги кыргыз маданиятына
тиешелүү болгон согуштук буюмдар жана ат жабдыктар түзөт. Аны кыргыз
жыйнактарынан, Минус жана Тува басмайыл, ат жабдык жана коло менен
кооздолуп, ойлонгон, стандартсыз жасалгалар жыйнагы айырмалап турат.
Өсүмдүктөрдүн оймо-чиймеси түшүрүлгөн буюмдар Б.з. IX—X
кылымдарында Саян-Алтайда кеңири таралган болучу. Ошондуктан
кыргыздарга таандык буюмдарды, Тоолуу жана талаалуу Алтайдын турак
жайларына тараган, байыркы түрк жана кылмактардын буюмдарынан ажыратуу
кыйын.
Каралган археологиялык материалдар, топонимика жана руникалык
жазмалардын маалыматы менен катар, Тоолуу Алтайды кыргыздардын басып
алышы жана анын Б.з. IX—X кылымдарында кыргыз каганатынын составына
киргендигин шексиз түрдө далилдейт. Бирок, бул райондогу кырдаал, Тувада
байкалган ошол мезгилге караганда кескин айырмаланган. Эгерде Туваны,
Минустан кыргыз элинин жоон тобу каптаган болсо, Тоолуу Алтайга
кыргыздардын бир аз эле тобу кирген. Ошол эле убакта бул жерде түрк элинин
басымдуу бөлүгү жашап турган, алар көп сандаган өлүк менен кошо атты көмгөн
мүрзөлөрдү жана таштан жасалган сүрөттөр менен адам кейпиндеги моло
таштарды калтырышкан.
Б.з. IX—X кылымдарындагы Тоолуу Алтайдагы байыркы түрктөрдүн
эстеликтери буюмдарынын байлыгы, курал-жарактарынын молдугу менен
айырмаланат. Алар «көз каранды элдин» өлүк көмүүсүнө өтө эле окшош эмес.
Балким Б.з. IX—X кылымдарындагы согушта түрктөр, уйгурларга каршы
кыргыздардын союздашы катары чыгышкандыр. Кыргыздар Тоолуу Алтайды
согушсуз эле, анын аймагына аз сандагы жоокерлерин киргизип эле
«багындырышкан».
Жергиликтүү байыркы түрк эли, кыргыз каганынын бийлигин таанып, өз
бийлигин жана аскерлерин сактап калган.
Б.з. XI—XIII кылымдагы Тоолуу Алтайдагы абал такыр эле башкача көрүнөт.
Бул мезгилге Ак-Таш мүрзөсүндөгү жана Куях-Танардагы коргондор таандык.
Сууктөр доорундагы Ак Таштагы кыргыз коргондорунун дөбөлөрү жантайыңкы
89

www.bizdin.kg

келип, тегерегине таш төгүлгөн, бардык капталдары бекитилген, диаметри 4 м
бийиктиги 0,4м жеткен дөбөлөрдү элестетет. Дөбөнүн борборунун жогорку
жагында чоң жалпак таш көрүнүп турат да анын ичинде тереңдиги 0,2 м келген
чуңкур бар. Анда адамдардын көптөгөн чала күйгөн чачыранды сөөктөрү,
жебенин темир учу, карапа идиштеринин сыныктары бар.
Эстеликтердин мындай түрлөрү кыргыздардын суук төр доорундагы
коргондоруна окшош.
Ак-Таш коргонунун буюмдары темир тетиктерден, ат жабдык жана куралжарактан турат. Ат жабдыгына ары-бери туруучу таралгы, темир илгичтер,
сырткы бетинде сүрөтү бар темир бекиттер, анын бирөөндө түз бурчтуу тешикче,
жүрөкчө формасында жасалган жазы темир бар. Ушундай тетиктер, ат жабдыктар
Б.з. XI—XII кылымдардагы Минус жана Тувадагы кыргыз коргондорунан табылчу
күндөлүк нерсе.
Эли туш-тарапка тарап кеткен Куях-Танар турак-жайынан оймолуу уюгу бар
жалпак темир жана бир учунда эки бекиткичи бар темир табылган. Ушул сымал
жалпак темирлер кыргыздардын Б.з. II жылдыгынын биринчи жарымына туура
келген ат жабдыктарына мүнөздүү. Ушул эле турак-жайдан XI—XII
кылымдардагы кыргыз маданиятына мүнөздүү кээ бир тиричилик шаймандары
табылган. Бул тең ортосунан ийилген жана учтары ачылып турган жалпак темир
— чымчуум жана темир шибеге. Кыргыз маданиятына, балким, Куях-Танардан
табылган кээ бир жасалгалар дагы тиешелүү. Булар эки көңдөй өз ара бири-бири
менен бекитилген шар түрүндөгү темир. Мүмкүн, бул нерсе топчу катары кызмат
кылган. Куях-Танарда таштан жасалган шуру табылган. Ушул сыяктуу шурулар
сууктөр доорундагы кыргыз аялдарынын мүрзөлөрүнөн табылганы маалым.
Курал-жарактар Ак-Таш коргонунан табылган. Бул ар кандай топторго жана
түрлөргө таандык болгон жебенин эки темир учтары: ромб түрүндө жана жалпак
ассиметриялуу — ромб түрүндө (II сүрөт).
Жебенин учтарынын эки түрү тең Б.з. XI—XII кылымдардагы кыргыз
куралдарынын кеңири таралган түрлөрүнө кирет.
Жалпысынан Б.з. XI—XII кылымдарындагы Тоолуу Алтайдагы кыргыз
эстеликтеринин буюмдар жыйындысы ошол убактагы кыргыз маданиятына
мүнөздүү. Аны Минус жана Тува кыргыз жыйындарынан (комплекси — А. К) ошол
убакта күмүш менен кооздолгон ат жабдыктарынын жоктугу менен айырмалайт.
Бирок ушундай оймосу жок жалпак темирлер Минуста көп кездешет. (III
сүрөт).
Каралган археологиялык материалдар, кыргыздардын Б.з. XI—XII
кылымдарында да Тоолуу Алтайда жашоосун улантышкандыгы, маданияты болсо
бир убакта эле кыргыз маданияты менен бирге жалпы жонунан акырындык
менен өрчүй бергендигин күбөлөндүрөт. Бул далил Алтай кыргыздарынын
калган Енисей кыргыздарынан маданий обочолонуусуна каршы күбөлөндүрөт.
Маалыматтарга караганда Алтайдагы кымак-кыпчактар жана кыргыздардын
жуурулушуп кетүүсү далилденбейт. Кымактардын Тоолуу Алтайда эстеликтери
белгисиз. X кылымдын аяк жагында кымак каганаты кулаган, ал эми андан
бөлүнгөн кыпчактар Батышты көздөй Казакстан, Урал боюнча жана Чыгыш
Европага жер которуп кетишкен.
Тоолуу Алтайда кыпчактардын эстеликтери жок, бирок аларга мүнөздүү
маданий өзгөчөлүктөрү кыргыз мүрзөлөрү жана турак жайлары бар.
Божомолдорго караганда, Б. Д. XI—XII кылымдарында Тоолуу Алтай Кыргыз
Мамлекетинин бир бөлүгү катары
болуп калган, ал эми ал кулагандан кийин, кыргыздардын княздык тарынын
бир бөлүгү болуп калган. Кыргыздардын Тоолуу Алтайдагы жергиликтүү калк
менен болгон өз-ара мамилеси жөнүндөгү маселе өтө татаал, анткени башка Б.з.
90

www.bizdin.kg

XI—XII кылымдарына туура келген этникалык топтордун эстеликтери азырынча
бул жерде табыла элек. Тоолуу Алтайдагы кыргыз үстөмдүгү XIII кылымда, аны
монголдор басып алгандан кийин бүткөн. Монголдордун үстөмдүгү мезгилинде
кыргыздардын Алтай тоолорунда жашап калышы белгисиз. Анткени азырынча
Б.з. XIII—XIV кылымдарынын кыргыз эстеликтери бул аймакта табыла элек.
Которгон
Акылбек КЫЛЫЧЕВ

КЫРГЫЗДАР ТАЛАШ-ТАРТЫШ ЧОРДОНУНДА
Кыргыздар — Азиядагы түрк тилинде сүйлөгөн элдердин эң байыркыларынын
бири. Алар адеп биздин доорго чейинки III кылымдын акырында хунн басып
алууларына байланыштуу хань эмгектеринде эскерилет. Кийинки эки миң жылдай
узак тарыхында кыргыздар борбордук азиядагы көптөгөн драмалык окуялардын
катышуучусу болуп калат. Алар хунн, сяньби, жуан-жуан, түрк, сейяньто, уйгур,
кидан, найман, монгол, жунгарлар тарабынан басып алуучулукту баштарынан
өткөрүшүп, аларга көз каранды болушат. Кыргыздар Борбордук Азиядагы көчмөн
мамлекеттер менен болгон согуштарда жеңилишке учурап, мамлекетин жок кылып
алышканы менен алар кайра эле өз мамлекетин калыбына келтирип, өз этносу
менен маданиятын сактап калууга мүмкүнчүлүк таап турушкан. Орто кылымдын
башынан тартып өнүккөн алты жүз жылдай мезгилде Эне-Сайда кыргыз мамлекети
болгон. IX кылымда, Уйгур каганатын талкалаган соң кыргыздар Азия аймагындагы
Сибирь тайгасынан баштап Теңир-Тоо тоолоруна, Улуу кытай сепилине чейинки
мейкиндиктерди баш ийдирип, Кыргыз каганатын түзүшкөн. Бул академик В. В.
Бартольд айткандай, кыргыз тарыхынын жылдызы жанып турган «Улуу кыргыз
мамлекетинин» доору болчу. IX кылымда кыргыз аскерлери Эне-Сайдын жээгинен
өздөрүнүн мурдагы мекенине, ошондон бери миңдеген жылдар бою жашап келе
жаткан Теңир-Тоонун түндүк тоо кыркаларына жетишкен. Ошентип, окуяларга жык
толгон акыркы жылдары Кыргызстандын мамлекеттик өз алдынчалыгы калыбына
келет да, кыргыз элинин этникалык жана маданий өнүгүшүнө жаңы
мүмкүнчүлүктөр ачылат.
Байыркы жана орто кылымдагы кыргыздардын тарыхындагы окуялар азыркы
түрк жана моңгол тилинде сүйлөгөн элдердин, дегеле Борбордук Азиядагы көчмөн
дүйнөлүк этномаданий өсүшүнүн закон ченемдүүлүктөрүн түшүндүрүүдө чоң
мааниси бар. Алар ошол себептен улам көптөгөн мезгилдерден бери
окумуштуулардын көңүлүн өзүнө буруп келген. Кыргыздардын тарыхын, тилин,
материалдык жана руханий маданиятын окуп үйрөнүүдө Россия, Германия,
Франция, Кытай, Түркия ж.б. өлкөлөрдүн көптөгөн окумуштуулары өз салымын
киргизген. Алардын ичинде тарых, археология, этнография, чыгыш таануу илими,
фольклористика, лингвистика боюнча адистер болгон. Кийинки жылдары кыргыз
элинин өткөн тарыхын изилдөө ишинде Кыргызстандын окумуштуулары негизги
орунду ээлеп келүүдө. Азыр кыргыз тарыхынын байыркы жана орто кылымдардагы
окуяларынын күбөсү болуп жазылып калынган тарыхый көп материалдар
жыйналып, илимде пайдаланылып жатат, этнография, тил, кыргыз эпосу, ЭнеСайдагы жана Борбордук Азиянын башка райондорундагы кыргыздардын
археологиялык маданиятынын эстеликтери изилденүүдө. Кыргыздардын тарыхы
менен маданиятын окуп-үйрөнүү улантылууда. Ал иштер гуманитардык
илимдердин бардык тармактарында кеңири жүргүзүлүүдө, ошондой эле ар кайсы
өлкөлөрдүн илимий борборлорундагы ар түрдүү илимдердин адистеринин баш
кошуусун талап кылбай койбойт.
91

www.bizdin.kg

Кыргыз тарыхынын көптөгөн маселелери көп жылдык изилдөө иштеринин
жүргүзүлүп келаткандыгына карабастан али чечиле элек да, али күнчө курч
талкуулардын, талаштардын себепкери болуп келүүдө. Буга жазма булактардагы
маалыматтардын кыскалыгы жана фрагменттүүлүгү да себеп болууда. Кээде кыргыз
тарыхынын тарыхнаамасы менен таанышып отуруп, фактылардын атайылап
бурмалангандыгын, өткөн окуяларга бир жактуу берилген баалардын бар
экендигин көрөсүң. Л. Р. Кызласов менен айрым хакас окумуштууларынын
эмгектеринде кыргыз маданиятынын эстеликтери кайдагы бир мифтик «байыркы
хакастарга» таандык кылынгандыгын, а орто кылым доорундагы Эне-Сайда
жашаган кыргыздар «байыркы хакастардын илгертен келаткан ак сөөк уруусу»
катары эсептелингендигин көрөбүз. Кыргыз тарыхын мындай бурмалоого
кылынган аракеттер илимий талкууларда көптөгөн окумуштуулар тарабынан четке
кагылгандыгын айта кетишибиз керек. Ошондой болсо да кыргыз тарыхынын
тегерегиндеги талаш маселелердин айланасындагы ой-пикирлердин кармашы
туурасында бул элдин жана Борбордук Азиядагы башка элдердин өткөн тарыхына
кызыккан окуучулар кененирээк билиши керек. Кыргыз тарыхынын ар кандай
маселелеринин
ичиндеги
өзгөчө
«кыргыз»,
«хакас»
этнонимдеринин
тарыхыйлуулугу, Эне-Сай жана Теңир-Тоо кыргыздарынын этникалык жана
маданий жакындыгы, кыргыздардын Эне-Сайдан Теңир-Тоого көчүп келиш мезгили
жана жолдору көптөгөн курч талаш-тартыштарды туудуруп келет. Бул
маселелердин баары тең бир-бири менен байланышта экендиги талашсыз.
Орто кылымдагы Түштүк Сибирь менен Борбордук Азиянын археологиясы жана
тарыхы боюнча жазылган илимий жана популярдуу адабияттарды окуп олтуруп
Миң-Суу ойдуңундагы талаа райондорунда жашаган элдин атынын ар түрдүү
аталышына эрксизден көңүл бурбай койбойсуң. Ал эл Түштүк Сибирь орто
кылымындагы жазма булактарда кезиккендей «кыргыздар» деп аталат. Ошол эле
мезгилде айрым бир авторлордун эмгектеринде кыргыздардын ордуна «байыркы
хакастар» же «орто кылымдагы хакастар» деген түшүнүктөр кездешет, а кыргыздар
болсо «байыркы хакастардын илгертен келаткан ак сөөк уруусу катары» гана
таанылат. Акырында, кээ бир эмгектерде бул эки термин окшош делип эсептелинет
же кошулуп «кыргыздар (хакастар)», «кыргыз-хакастар» ж.б. делип берилген.
Мындай ар түрдүүлүктүн сыры эмнеде? Бул качан жана кандайча пайда болгон?
Этнонимдин түпкү тегин этнос тилинде жазуу менен же ал жазылган башка
элдердин айтылышынын окшоштугу аркылуу текшерүүгө болот. «Кыргыз»
этнонимине карата бул эки критерийди тең пайдаланууга болот. «Кыргыз»,
«кыргыздар», «кыргыздыкы» ж.б.у.с. сөздөр орто кылымдагы түрк тилиндеги жакын
этносторго (түрк, уйгур) жана эң негизинен кыргыздардын өзүнө таандык рун
эпитафиялык тексттеринде кездешет, «кыргыздар» деген этноним башка тилдерде
байыркы жана орто кылымдардагы жазма булактарда ар кандай түрдө кездешет:
гректерде — херкис; араб менен перстерде — хыргыз, хырхыз болуп; кытай
тексттериндеги бул этнонимдин жазылышы аябай айырмаланып турат. Хань
мезгилинде аны — цзянгунь, тан мезгилинде — сяңзясы, юань мезгилинде —
цзилицзисы деп жазышкан. Орто кылымдын акырындагы орус документтеринде
бул этноним — «киргизы» деп жазылган. «Кыргыздар» деген этноним кытай
жазууларында биздин доорго чейинки III кылымдын акырында биринчи жолу
киргизилген да, ушул мезгилге чейин ошол бойдон сакталып келет. Кыргыздар —
түрк тилинде - сүйлөгөн элдин аты, алар Кыргызстанда жана коңшулаш Өзбекстан,
Тажикстан, Афганистан, Пакистан, Кытай өлкөлөрүндө жашашат. Кыргыздар
Манчжуриядагы Фуйу уездинде жана Кытайдын Синьцзяндагы Эмель дайрасынын
өрөөнүндө жашаган анча көп эмес түрк тилиндеги элдин этноними. Кыргыздар, көккыргыздар, шара-кыргыздар ж.б. азыркы түрк жана моңгол тилинде сүйлөгөн якут,
92

www.bizdin.kg

бурят, моңгол, тува, хакас, алтай, башкыр, ногой, калмактардын арасындагы
этникалык топтордун аты. Көп деле илгери эмес «кыргыздар» же «кыргызказактар» деп орустардын казактарды да атап келгендиги белгилүү. «Кыргыз»
этноними Сибирь менен Борбордук Азиянын топонимикасында көп кездешет.
Ошентип «Кыргыздар» деген термин Европанын батышынан Азиянын чыгышына
чейин ар кайсы өлкөлөр менен элдерде колдонулуп, тарыхта 2300 жылдай
мезгилден бери белгилүү. «Кыргыздар» деген термин байыркы жана орто
кылымдардагы булактардын мазмунуна ылайык (контекстине) бардык эле учурда
этноним маселесин түшүндүрүп келгендигин белгилеп кетүү керек. Кыргыздар
туурасында да байыркы жана орто кылымдарды хунндар, динлиндер, түрктөр,
уйгурлар, кидандар, кимактар, карлуктар, моңголдор ж.б. жөнүндө айтылгандай эле
этнос катарында айтылат. «Кыргыз» деген термин кыргыздардын өзүнө тиешелүү
тексттерде кездешкендиктен, ал ошол элдин атын түшүндүрөрү, азыр да ошол эле
маанисин сактап калганынан шек кылууга болбойт. Ар кандай булактарда
кездешкен «кыргыздар» деген этнонимдин окшоштугунан шек саноого эч кандай
негиз жок.
А «хакастар» деген терминдин тагдыры кандай? Орто кылымдагы булактарда
дегеле мындай сөз жок. Бул «сяцзясы» деген кытай сөзүнүн орус тилинде
трансформацияланышынын натыйжасы, аны өткөн кылымда «хягастар», «хагастар»
деп туура эмес транскрипциялап алышкан. Бул сөздүн эч кандай өзүнчө мааниси
жок, Тан доорундагы кытай текстинде ал кыргыздарды түшүндүрөт. «Хакастар»
деген термин 1917-жылдагы Россиядагы революциядан кийин гана этноним
маанисин алды, анткени Миң-Суулук «жергиликтүү интеллигенция» аны Миң-Суу
өрөөнүндөгү жергиликтүү элдин «аты» кылып алышат.
Эмнеликтен мындай болду?
Борбордук Азиядагы көчмөн элдердин байыркы жана орто кылымдагы тарыхы
боюнча материалдар европалык, анын ичинде орус илими тарабынан акырындап
чогултулган. XVIII кылымдан тартып окумуштуулар кытай летопистери менен
таанышуу мүмкүнчүлүгүнө ээ болушат, алар көчмөндөр жөнүндөгү көз караштын
негизин түзүүгө жардам берет. Илимге көчмөн этносторго тиешелүү болгон кытай
терминдери кире баштайт. Алар башка тилдердеги булактарда белгилүү болгон
этнонимдер менен дароо эле салыштырылып, изилдене койбойт. Илимий
адабияттарда азыркыга чейин көчмөн этносторду көрсөткөн кытай терминдери
кеңири колдонулат. Мисалы: динлиндер, юэчжилер, сяньбилер, жуан-жуандар,
сейяньто, яньмо, шивой, мохэ ж. б. көптөгөн ушул сыяктуу терминдер. Мунун өзү
«түрктөрдү» «түцзүэ», «уйгурларды» «хуйхэ» деп жазган сыяктуу нерсе. Ошонун өзү
эле «хягасы» (сяцзясы) деген терминге да тиешелүү. XVIII кылымдан XX кылымдын
башына чейин окумуштуулардын бул терминди колдонушу аларды «хакас»
термининин жактоочулары деп айтууга эч негиз боло албайт. Л. Р. Кызласов буга
макул эмес. И. Ю. Клапрот, В. Шотт, Н. Бичурин, В. Радловдор да бул сөздү орусча,
немисче, французча ар кандай жазышкан. Эне-Сай кыргыздарынын тарыхы жөнүндө
жазылган эң алгачкы атайын эмгектин автору В. Шоттун алдында да цзянгунь,
хягясы, цзилицзисы жана кыргыздар деген терминдердин байланышы
туурасындагы суроо туулган, ал суроо «накта кыргыздардын» пайдасына туура
чечилген. Ошентип, «хягясы» деген кытай термининин «кыргыз» деген түрк
термини менен окшоштуруу кытай булактарына таянып жүргүзүлгөн изилдөө
иштеринин алгачкы этабында эле жүргүзүлгөн.
Кийинчерээк, орто кылымдагы түрктөргө, уйгурларга, кыргыздарга таандык
түрк тилиндеги рун жазууларынын тексттери табылып, чечмеленип европа
тилдерине которулганда гана кытай тилиндеги «хягясы» менен түрк тилиндеги
«кыргыздын» окшоштугу ачык болуп калды. Араб жана фарсы булактарын окуп
93

www.bizdin.kg

үйрөнүү да орто кылымдардагы Эне-Сайда болгон саякатчылар менен
соодагерлердин «кыргыздарды» гана билише тургандыгын аныктады. Ошентсе да
рун тексттерин жана башка булактарды изилдөө иштериндеги жетишкендиктер
Россиядагы академиялык илимдин гана колунан келе турган иш болучу. Эне-Сайда
казуу иштерин жүргүзүп жаткан Сибирдин археологдору менен чөлкөм
таануучулары орто кылымдагы Миң-Суу элин Н. Я. Бичуриндин эмгектеринен
алынган «хагасы» деген термин менен атап коюшкан. Канткен күндө да
революцияга чейинки окумуштуулар «хагас» жана «кыргыз» терминдерин карамакаршы коюшкан эмес. Мындай кылууга эч негиз да жок болучу. Талаш башкада эле.
И. П. Кузнецов-Красноярский хагястар тууралуу кытай жазууларындагы
маалыматтардын Миң-Суу өрөөнүнө тиешеси жок деп танууга аракет кылган.
«Хагас» (хакас) деген терминди окумуштуулар жана публицисттер, өзгөчө Сибирдин
жергиликтүү элдеринин бөлүнүшү үчүн аракет кылган сибирдик аймакчылар
пайдалана башташкан. Жергиликтүү интеллигенция «хакас» деген терминди элдин
аты катары, балким, ошол областтык публицистикалардан кийирип алган болуу
керек.
1917-жылга чейин Миң-Суу өрөөнүндөгү жергиликтүү элдин аты катары
«тадарлар» (татарлар) деген этнонимдин болгону баарына маалым. Россиянын
Волга жээгин, Кавказ, Сибирлерди мекендеген көптөгөн түрк тилинде сүйлөгөн
элдер мына ошентип аталышчу. Бул сөздүн этникалык маанисинен башка саясий
мааниси да бар деген пикир кездешет. «Татарлар» — «момун» (же падышага баш
ийген) түрктөр. Ар кандай этникалык түзүлүштөрдү айырмалаш үчүн географиялык
аныктоолор да колдонулган. Орто Эне-Сайдын жергиликтүү калкы «минусиндик»,
«абакандык», «ачиндик» татарлар деп аталышкан. Бул термин XVII кылымда эле
Сибирдин түштүгүндө жашаган калктын бөлүгүн атоо үчүн колдонулган. Аларга көз
каранды кыштымдар кыргыздардан айырмаланып мына ушинтип аталышкан. XVIII
кылымдын башында кыргыздарды айдап кеткенден кийин алар Миң-Суу
өрөөнүндөгү талаа райондоруна жайгашып, бара-бара түрк тилиндеги элдерге
кошулуп кетишкен. «Тадарлар» термини XX кылымдын башында Эне-Сайдын
жергиликтүү калкынын аты болуп калган. Ал ушул күнгө чейин оозеки тилде
колдонулуп келет. Хакастардын белгилүү этнографы В. Я. Бутанаев белгилегендей:
«...окумуштуулар ушул кезге чейин «хакас» деген терминдин тегерегинде кызуу
талаштарга түшкөнү менен, элдин өз этнонимине кылган мамилесине көңүл буруша
элек. Бул жөн маселе эмес. Анткени азыркы хакастар оозеки тилде өздөрүнүн аты
катары «тадар» деген терминди колдонушат. Ошондуктан Хакас АССРинин
жергиликтүү эли күндөлүк турмушунда өздөрүн «хакас» деген этноним менен атайт
деп ал тилди билбеген гана киши айтышы мүмкүн. Совет бийлигинин 70 жыл
ичиндеги каттоолоруна, паспорттук режимине адабий тилдин таасирине, ж. б.
карабастан, «кайтарылып берилген бул этноним» элдин атына толук айланып, кете
албады. Хакасиянын элинин орус тилинде сүйлөгөн бөлүгү гана крайдын
жергиликтүү калкын ошентип атап калышты. Алар өзүн антип аташпайт. Бул
муундагы кишилер бөлөк тилден келген сөздү жакшылап да айта алышпайт,
анткени ал сөз тилдин фонетикалык түзүлүшүнө туура келе бербейт». «Хакас» деген
«бөтөн сөздү» тилде гана эмес, «хыргыс» деген этноними көп кездешкен
топонимика менен фольклордо да кездештире албайсың.
«Хакас» термининин тарыхыйлыгын жактоочулар, албетте, революцияга чейин
мындай этнонимдин болбогондугун күбөлөндүрүүчү жогорудай фактыларды тана
албайт. Буга И. Л. Кызласов деле макул боло мындай дейт: «...падышачылыктын
мезгилиндеги «хакас» деген сөздүн жергиликтүү калктын расмий аты эмес экендиги
баарыбызга маалым. Ал «хакас» деген сөздүн революцияга чейин «эл ичинде өз аты
катары» кабыл алынгандыгы жөнүндөгү маалыматтардын жоктугу менен да макул.
94

www.bizdin.kg

И. Л. Кызласовго «түштүк сибирдеги» элдин этноними катары колдонулган «тадар»
(татар) деген сөз да тааныш. Ошентсе да ал бул келтирилген фактыларды «хакас»
деген термин илимде кабыл алынган күндө да «расмий падышачылык акимдик
системаны» чагылдырган фактылар катары көрсөтүүгө аракет кылат. Канча кылган
менен мунун бардыгы тең чындыкка анчалык коошо бербейт. Революцияга чейинки
булактардын «расмий» мүнөзү алардын аныктыгынан шек туудурганга себепчи
боло бербейт. Мындай мамиле булактарды баалоонун илимий методикасына эч
коошпойт. Революциядан кийинки декреттер, анын ичинде хакастардын өзүн-өзү
башкаруусу жөнүндөгү декрет да революцияга чейинки кагаздардай эле «расмий»
мүнөздө болуп жатпайбы. Ошол эле учурда «хакас» деген термин Эне-Сайдын
жергиликтүү калкынын фольклору менен топонимикасы сыяктуу «расмий эмес»
булактарда кездешпейт.
И. Л. Кызласовдун Миң-Суу өрөөнүндө жайгашкан жергиликтүү калктын атына
байланыштуу «падышалык акимдик система» менен «илимди» карама-каршы
коюшу дегеле эч сынды көтөрө албайт. Тескерисинче, «расмий булактарда» кээде
«татарлар» жана «башка жерликтер» деген терминдер менен кошо «хакастар» деген
термин да пайдаланылып келген. Ошол эле кезде илимий адабияттарда да ЭнеСайдын жергиликтүү элин «татарлар», «башка жерликтер», «жергиликтүүлөр»,
«түрк тектүүлөрү» деген терминдер менен көп аташкан. Аталган терминдерди ошол
эле элдин окумуштуулары Н. Ф. Катанов менен С. Д. Майнагашевдер да пайдаланып
келишкен.
Кийин Л. Р. жана И. Л. Кызласовдор «хакас» терминине байланыштуу өздөрүнүн
далилдерин Совет бийлигине оодарып, ошону менен бирге талкууну идеологиялык
деңгээлге алып чыгууну көздөшөт. И. Л. Кызласов «хакас» деген этнонимди Түштүк
Сибирдин элине Совет бийлиги тарабынан кайтарылып берилгендигин жазат. 1918жылдын апрелинде жумушчулардын, дыйкандардын, аскерлердин жана казак
депутаттардын Миң-Суу Кеңеши түзүлгөндөн жарым жыл өтпөй ошол кездеги МиңСуу крайы менен Ачиндик уездинин жергиликтүү калкынын социалдык жана
улуттук укуктары менен бирге ал элдин «хакас» деген жалпы атын тааныйт. Совет
өкмөтү минтип чечип койгон соң эмне кылмаксың? Бирок, саясий конъюнктура
өзгөрүп турар нерсе. Азыр ким эле Миң-Суу кеңешин же Совет бийлигинин башка
органын орто кылымдагы Түштүк Сибирдин этнонимиясы боюнча акыркы
инстанция катары карасын.
И. Л. Кызласов бекер эле «хакас» термининин кабыл алынышын идеология
менен, «революциялык кыймылда жеңип чыккан орус коомунун эң алдыңкы
катардагы бөлүгү» менен байланыштыргысы келет.
«Өзүнүн тарыхый атын кайтарып алуу» жөнүндөгү маселе 1917-жылдын
февралындагы падышалык бийликти кулаткандан кийин активдеше баштаган ЭнеСай губерниясынын түштүгүндөгү жергиликтүү калктын улуттук кыймылында
дароо эле саясий мааниге ээ болгон эмес. 1917-жылдын апрелинде Аскиз айлында
болуп өткөн жергиликтүү элдин I съездинде айрым бир волостордун жергиликтүү
калк менен өзүнчө «бөлөк тектүүлөрдүн земский уездин» түзүү жөнүндөгү маселе
талкууланган.
«Хакас» деген термин Эне-Сайдын жергиликтүү калкынын аты болуп 1919жылдын акырында Чурковский айлында өткөн II съездде улуттук кыймылдын
лидери С. Д. Майнагашевдин сунушу боюнча кабыл алынган. Эмне себептен улам
«элдин аты катары» турмуштагы «татар» деген этноним же тарыхый «кыргыз»
деген этноним эмес, ойдон чыгарылган «хакас» деген китеп термини тандалып
алынган? Кептин баары, улуттук кыймылдын ишмерлери келечекте боло турган
акимдик бирликтин кандай болорлугу жөнүндө бир пикирге келише
албагандыгында жатат. Мисалы, ошол ишмерлердин бири И. В. Барашков «өздөрү
95

www.bizdin.kg

саны жагынан аз болгондуктан» «минусиндик башка тектүүлөр» мындай бирликти
түзө алышпасын, андан көрөк «алтайлыктар менен урянхайлыктарга» кошулуп бир
«Улуттук думаны» түзүүгө чакырган. Бул сунуш анын жактоочуларын кийин да бир
нече ирет «Ойрот мамлекетин» же «Түрк республикасын» уюштурууга дем берип
турган. Талдап көрсөк, С. Д. Майнагашев өзүнчө бирликке бөлүнүүнү
жактоочулардан болгон. «Татар» же «кыргыз» деген этнонимди кабыл алуу МиңСуунун жергиликтүү калкын көп сандагы түрк элдеринин ичине кошуп иймек да,
өзү сыяктуу жердештеринин үстүнөн бийлик кылуунун болор-болбосу күмөн болуп
калмак. Анын үстүнө кийинчерээк Н. Н. Козьмин белгилегендей, «кыргыз» деген
этноним жергиликтүү интеллигенциянын аң-сезиминде Эне-Сайдагы кыргыз
бектигинин XVIII кылымдагы «алар жеңилип калган» соңку мезгилдерин эске салса,
«хакас» деген сөз орто кылым доорунун башындагы мамлекеттүүлүктүн даңктуу
мезгили менен байланышкан. Ошентип, «хакас» деген кытай термини «күчтүү
мамлекетти» кайра жаратуучу белгилүү өлчөмдөгү идеялык чакырык болуп кызмат
өтөп бермек. Бир сөз менен айтканда, «хакас» деген терминдин этноним катары
кабыл алынышы тарыхый себептер менен эмес, саясий конъюнктура менен
байланышкан.
Л. Р. жана И. Л. Кызласовдордун «элдин атын коюуну» бүткүл хакас элинин бир
добуштан колдогондугу жөнүндөгү айткандары да көп чындыкка коошо бербейт.
Мисалга, Ачин уездинин жергиликтүү эли 1918-жылы адегенде кошулууга
макулдугун беришип, андан соң Талаа Думасына кете турган ыгым-чыгымдарды
жана «Миң-Суулук башка тектүүлөрдүн ачиндиктерди көп сүйө бербестигин»
билгенден кийин Хакас уездине кирүүдөн баш тартышкан. 1921-жылы Усть-Есиндик
кеңеш «өзгөчө райондук хакас талаалык кеңешине бөлүнүүдөн» бир добуштан баш
тартышкан. Чулымдык түрктөр болсо «хакастар» деп 1939-жылы гана аталган.
«Хакас» деген этнонимдин кабыл алынышы мурдагы «татар» жана «бөлөк
тектүүлөр» деген аттарды пайдаланууга тыюу салган эмес. Хакас съездинин
документтеринде «татар улуттук комитетин түзүү», «бөлөк тектүүлөрдүн соттук
түзүлүштөрү жөнүндөгү жобо» сыяктуу чечимдер бар. Бул терминдер 1930жылга
чейинки Совет мезгилинин материалдарында да кездешет.
«Хакас» этнонимин кабыл алуунун демилгечиси катары И. Л. Кызласов көрсөткөн
Совет бийлиги «өзү түзүлгөндөн жарым жыл өткөндөн кийин да» бул чечимди
кабыл алууга шашкан эмес. Л. Р. жана И. Л. Кызласовдор чоң маани берген Миң-Суу
Кеңеши кабыл алган «Хакас талаалык өзүн-өзү башкаруу жөнүндөгү Жобо» деле эч
нерсени чечкен жок, анткени бул жобо эч качан өз күчүнө кирген эмес. Ошондуктан
бул
маселе
1922-жылы
Эне-Сай
губаткомдун
акимдик-территориялык
комиссиясында кайрадан талкуулана баштаган. Хакас уездин бөлүүнүн зарылдыгы
«бул райондо советтик аппаратты бекемдөө кызыкчылыгына» жана «бандитизм
менен күрөшүүнү» уюштуруудан келип чыкты деп түшүндүрүлгөн. Хакас уезди
ВЦИКтин Президиумунун 1923-жылдын 14-ноябрында кабыл алынган токтому
менен түзүлгөн.
«Хакас» деген ойдон чыгарылган, китептик терминдин реалдуу жашап жаткан
элде этноним катары кабыл алынышы «кыргыз» жана «хакас» деген терминдерди
карама-каршы коюп, ал экөөнүн ортосунда сапаттык жаңы абалды түздү. «Хакас»
термининин
тарыхыйлыгын,
анан
«кыргыз»
этнониминин
кытайча
транскрипциясынан да башка мааниси бар экендигин негиздөө аракеттери дал ушул
жылдары башталганы бекеринен эмес. Бул мезгилге чейин мындай зарылдык
болбосо да керек.
Мындай биринчи аракетти сибирь тарыхчысы, областчы, С. Д. Майнагащевдин
окутуучусу, «хакас» терминин этноним кылып кабыл алдырган Н. Н. Козьмин
жасаган. Н. Н. Козьмин 1925-жылы баш сөзүндөгү мааниси «кыргыз» этноними
96

www.bizdin.kg

менен байланышпаган «хакас» сөзүн далилдөөгө аракет кылган «Хакастар» деген
китебин чыгарган. Н. Н. Козьминдин ою боюнча: «Миң-Суу крайынын, Алтай менен
Урянхайдын жергиликтүү элинин жалпы этникалык аты болбогон, алар көптөгөн
тектеш, бирок түрктөн таралган майда тектүүлөргө бөлүнүп кетишкен». Эне-Сайдын
жергиликтүү элин «миңсуулук татарлар» же «абакандык түрктөр» деп аташкан.
Улуттук биригүү мезгили келгенде жергиликтүү интеллигенция кытай
булактарында айтылган край эли Хакас мамлекетине биригишкен байыркы
мезгилдерге кайрылышкан. Алар өз элин ошентип аташкан.
Бул шек жок, түрк сөзүнүн кытайча транскрипциясы, Н. Н. Козьмин «хакас
кыргыз деген сөздүн кытайча транскрипциясы» деген жалпы кабыл алынган
жобону четке кагып, өз божомолун сунуш кылган: «Хакастардын өлкөсүндө түрк
тектүүлөрүнүн үч тобун көрсөтүүгө болот: 1) тубин (уйгур) мергендерин, кара таман
элди (йыш-кизи), 2) жарым дыйканчылык менен оокат кылган хакастарды (чынчынында түрктөр) жана 3) талаада малчылык менен күн өткөргөн кыргыздарды».
«Хакас мамлекетин экинчи топко кошсо болот, алар маданияттуураак келишкен
да, дыйканчылык менен жашашкан. Бул топтун өзөгүн түзгөндөрдү кара-кас деп
аташкан да, мамлекет мына ошолорго таянган.
Кытай транскрипциясында бул ха-кас болот». Бул көз караштын бүдөмүк
жактары өтө эле көп. Өзүнүн эмгегинин баш сөзүндө «хакас» менен
«кыргыздардын» ар кайсы этникалык топко таандык экенин жазып келип, Н. Н.
Козьмин бир нече беттен кийин аларды окшоштуруп кирет. «Хакастар кийинчерээк
кытай летопистеринде ки-ли-кидзе (кыргыз) деген ат менен белгилүү болгон. Аска
таштарда сакталып калган жазууларда алар өзүн «кыргыз,» деп аташат. Хакаскыргыз мамлекетинен төмөнүрөөк меркиттердин, наймандардын, кераиттердин
мамлекеттерин атоого болот».
«Сөзсүз түрдө түрк-түркүйлөр да, уйгур-хойхулар да, кыргыз-хакастар да ЭнеСайдын баш жагындагы жаңы этнографиялык түзүүлөргө түздөн-түз катышмак».
«Кыргыз» жана «хакас» терминдеринин мазмуну боюнча баш сөздө жана
китептин негизги бөлүгүндө айтылган Н. Н. Козьминдин ойлорунун карама-каршы
экендигин айтуунун кереги барбы.
«Хакас» деген ойдон чыгарылган терминдин XIX кылымдын аягы XX кылымдын
башында теги ар түрдүү этникалык топтордон куралган реалдуу жашап турган
элдин аты болуп коюлушуна илим тарыхында биринчи ирет кыргыздардын тарыхы
боюнча жыйынтыктуу очерк түзгөн, ошол кездеги Борбордук Азия боюнча биринчи
адис В. В. Бартольд да кошулган эмес. Кийинчерээк кыргыздардын тарыхы жана
археологиясы боюнча иштеген адистер, өзгөчө Сибирдин түштүгүндөгү
археологиялык талаа иштерине катышкандар өздөрү изилдеп жаткан
эстеликтердин XX кылымда хакас болуп аталган жергиликтүү элдин ата-бабаларына
тийиштүү болуп кала турган фактыны четке кагышкан эмес. Ошентип, баягыл
маселелерди чечүүгө жаңы фактылар кошулат. Орто кылымдагы Миң-Суунун элин
«хакастар» деп булактарда (жазууларда) жолуккандан эмес, аларды азыркы
хакастардын ата-бабасы дешкенден улам атап калышат. Бул өзгөчө «кыргыздар
(хакастар)», «кыргыздар-хакастар» ж.б.у.с. , — деп коштолуп айтылыш принцибинен
көрүнүп турат. 1920—40-жылдарда Эне-Сайда адистер ушинтип жазышкан. Мисалы,
Минустагы темир доорунун маданиятын мезгилдештирүүнүн түзүүчүсү С. А.
Теплоухов мындай деп жазган: «Б.з.ч. (Тан Шу) VII—X кылымдардагы окуяларды
баяндаган кийинки жылнаамаларда ошол кездеги түрк тилинде сүйлөгөн
кыргыздар (хягастар) мүмкүн Эне-Сай багытынын түштүк бөлүгүндөгү жердин
баарын ээлеп жана бул жерде үстөмдүккө жетишүү менен «динлиндерге кошулуп
кетишкен» деген айрым көрсөтмөлөр бар. «Кош атты Л. А. Евтюхова менен С..В.
Киселев да пайдаланышканы менен бир эмгегинде минтип жазышат: «Хакас деген
97

www.bizdin.kg

кыргыз термининин кытайча транскрипциясы». В. П. Левашованын эмгектеринде да
«кыргыз-хакастар», кээде жөн эле «хакастар» кездешет. Борбордук басмалардан
чыккан мыкты илимий эмгектердин баарында тең негизги ат катары «кыргыз»
термини колдонулса, ошол эле учурда Абаканда басылып, хакас окуучусуна арналган
кичинекей популярдык китепчелерде «хакас» термини колдонуларын белгилей
кетишибиз керек. Муну биз алардын өзүнчө «көз карашы» катары карабастан,
жергиликтүү өзгөчөлүккө моюн сунуу катары карашыбыз керек. Бул Теңир-Тоодо
иштеген А. Н. Бернштам деле Түштүк Сибирь тематикасына кайрылган жердин
баарында «кыргыз», «кыркыз» деп жазган сыяктуу нерсе.
1950-жылдардын башында көптөн бир-бири менен окшошуп келген «кыргыз»
жана «хакас» терминдерине байланыштуу бир топ ой-пикирлерин түрколог С.Е.
Малов менен синолог Н. В. Кюнер жазып чыкты. С. Е. Маловдун ою боюнча,
«кыргыздар уйгурлар менен тең тайлашкан Эне-Сайдагы күчтүү мамлекеттерден
болгон. Кыргыздарга тофалар (карагастар) менен тувалыктар (урянхайлыктар,
сойондор) кошулган деп ойлоого болот. Бирок «хакас» термининин мааниси С. Е.
Маловго түшүнүксүз бойдон калган: «ал кытайлар оңдогон «кыргызбы» же, мен
ойлогондой, «карагаспы?» Кытайлыктар хакастар карагастар — деп ар кайсы эл баш
ийген кыргыз мамлекетин түшүнсө керек». Н. В. Кюнер болсо кытай летописинин
«хягас» терминин кытайлыктар уйгур тилинен алган деген билдирүүсүнө таянып,
«хягас» ошол элди же кыргыздарды түшүндүрүү менен бирге эле ошол элдин
атынын транскрипциясы гана эмес, ошондой эле уйгур тилинен кирген кошумча ат
катары өзгөчө мааниси бар сөз деп эсептейт.
Жогоруда айтылган ой-пикирлерден улам бул макаласын автор кыргыз (гяньгунь жана транскрипциянын башка формалары) жана хакас (хягастар) аттарынын
окшоштугун бир эле элге көрсөткөн тарыхый факт катары кароону туура деп
эсептейт да, хягастын чыгышын жана анын чыныгы мааниси жөнүндөгү маселени
азырынча коё туруш керек дейт».
Жогоруда келтирилген тексттерден көрүнгөндөй, авторлор «кыргыз» этнонимин
Тан доорундагы Орто Енисейдин калкына байланыштуу пайдалануунун
тууралыгына каршы деле эмес. Е. С. Малов «хакас» термини кыргыздардан көз
каранды кыштымдардын кайсы бир бөлүгүнүн аты (анын ою боюнча,
«карагастардын» — «тофалардын») дейт да, бул планда Ң. Н. Козьминдин
айткандарына кошулат. Бул туурасында С. Е. Малов Эне-Сай рун жазууларынын
тексттерине жазган баш сөзүндө көп эмес, кичирээк шектене айтып кеткен.
Н. В. Кюнер «хягас» терминин кытай тилине уйгур тили аркылуу өтүп,
«сарыкызылжүздүүлөр» деген кошумча атты берген «кыргыз» этнониминин
эквиваленти деп эсептеген. «Хакас» термининин этноним катары өзүнчө мааниси
жөнүндө анын эмгектеринде эч сөз болгон эмес.
Н. В. Кюнер кийинчерээк Г. Е. Грумм-Гржимайло менен болгон талашында өз
пикирин кичине өзгөртүп мындай деген: «XIII кылымдагы моңгол доорундагы
хакастар менен кыргыздар бир эле элдин ар кайсы тобун түшүндүрүшү ыктымал.
Албетте, «кыргыздар» менен «хакастар» кайсы элдин бөлүктөрү деген суроо туулат.
Н. В. Кюнер кыргыздардан бөлөк аларга көз каранды кыштымдар тектүүлөрү
жашаган Миң-Суу өрөөнүнүн бүт эли жөнүндө айтса керек, «хакас» термини мына
ошол кыштымдарга колдонулушу мүмкүн.
«Хакас» терминине тиешелүү бир топ ой-пикирди Л. П. Потапов айткан. Бул
терминдин этноним катары XX кылымдын башында пайда болгонун айтып:
«Качиндиктердин күчтүү таасири астында жүргөн деп айтылгандай, бул баш
кошуунун жалпы процесси XIX кылымдын акырында жана XX кылымдын башында
Миң-Суу өрөөнүнүн территориясында орустар миңсуулук же абакандык татар деп
атаган кичинекей элдин пайда болушуна алып келди. Алар хакас деп Улуу Октябрь
98

www.bizdin.kg

социалисттик революциясынан кийин гана атала баштаган. «Хакас» деген ат биздин
кылымдын 20-жылдарынын башында «миңсуулук татарларды» улуттук аныктоо
үчүн да жергиликтүү интеллигенция тарабынан сунуш кылынган. Бул атты сунуш
кылгандар миңсуулук же абакандык «татарлар» кытай летопистеринде «хягастар»
деп жазылып калган Саян-Алтай тоолорундагы байыркы элдин тукумдары деген
туура эмес түшүнүктөн чыгышкан. «Хакас» деген ат өзүн тарыхый актабагандыгына
жана далилдердин жоктугуна карабастан ага каршы чыгууга негиз жок, анткени ал
эл арасына тарап кеткен», — деп жазат.
Кийинчерээк Н. В. Кюнердин айткандарынын таасири астында Л. П. Потапов да
«азыркы мезгилде «хягас» менен «кыргызды» окшоштуруунун мүмкүн эместигин
күбөлөгөн маалыматтардын улам барган сайын көбөйүп жаткандыгын этникалык
жактан татаал «хягас» жана «кыргыз» кошундулары туурасында «хягас» этникалык
кошундусундагы самодий элементинин көптүгү жөнүндөгү» пикирге кошула
баштаган.
Бул маселени талдоодо автор В. Н. Казиндин котормосундагы Юань-Шимин
билдирүүсүн алат, анда «киргистердин» «хас-хажерине» көчүп келгендиги жөнүндө
айтылган. Анын ою боюнча, ал жер азыркы Красноярск районундагы самодийкачиндиктер отурукташкан жер.
50-жылдары айрым окумуштуулардын «хягас» жана «кыргыз» терминдерин
окшоштуруудагы олку-солкулуктары Юань доорундагы кытай тексттеринин айрым
фрагменттерин түшүндүрүүнүн татаалдыгынан келип чыккан. Мисалга, «хэсыхэ»
жана «ханас» терминдери, азыркы «хакас» сөзү менен окшоштуруу XIII кылымдагы
окуяларга баа берүүдө көп башаламандыкка, «хягас» жана «кыргыз» терминдерин
карама-каршы коюуга алып келген.
Балким, бул маселени чечүүдө 1950-жылдардагы азыркы кыргыздардын
этногенезин изилдөөнүн жыйынтыктары роль ойногон болуу керек. Анда Эне-Сай
менен Теңир-Тоо кыргыздары окшош эмес деп табылып, бул маселелер боюнча Л. Р.
Кызласов өз оюн катуу жактап чыккан.
Л. Р. Кызласов биринчи жолу өз ой-пикирин 1954-жылы Л. П. Потаповдун
алтайлыктардын тарыхы жөнүндөгү китебине жазган рецензиясында билдирген. Л.
Р. Кызласовдун көз карашы боюнча «хакас» термини этникалык келип чыгышы
жана составы ар түркүн орто кылымдагы Орто Эне-Сайдын элинин жалпы аты
болсо, «кыргыз» термини «байыркы хакастардын ак сөөк тамырлап келген»
башкаруучу уруусунун аты болуп эсептелет. Өз көз карашын негиздөө үчүн Л. Р.
Кызласов 1959— 1960-жылдардагы эмгектеринде бул маселеге бир нече ирет
кайрылат. «Кыргыз» жана «хакас» терминдеринин байланышын толук жана кеңири
талдаган макаласы 1968-жылы жарык көрөт да, 1969жылы эки ирет кайра басылып
чыгат. Бул концепциянын негизги жоболору момундай, орто кылымдагы кытай
летопистеринде ар тилдеги жана ар түрдүү этникалык элдин жергиликтүү атын
билдирген «хакас» термининин ар кандай жазылышы: «кыргыз» термини да, ошол
эле булактарда кездешип, «байыркы хакастардын ак сөөк тамырлаган уруусун»
билдирет: «кыргыз» терминин Эне-Сайдын бүт элинин аты боло алмак эмес,
анткени анын составына тилдери бөлөк ар кандай элдер менен тектүүлөр кирген
(угорлор, самодийлер жана түрк тилиндегилер); ар тилде сүйлөгөн көп элдүү
мамлекеттеги үстөмдүк кылуучу роль кыргыздардыкы болгондуктан орхон түрктугилер, уйгурлар өңдүү башка тектүүлөрдүн баарын батыш жазуучулары да (грек
жана араб-фарс) кыргыздар деп жаңылыш аташкан. Бул элдин ар түрдүү
сүйлөгөндүгүнө Синь Таншудагы Орто Эне-Сайдын калкына тийиштүү деген
сөздөрдүн составы күбө боло алат: орто кылымдагы «хакас» термини азыркыга
чейин «хаас» түрүндө сакталган самодий тилинен чыккан сөз. Бул термин
тофалардын (хааш), тувалыктардын жана дархай-монголдордун (хаасут) аты болуп
99

www.bizdin.kg

эсептелет; «хакас» термининин VI—XII кылымдарда мамлекеттин жана элдин аты
катары пайда болушу «жергиликтүү тектүүлөрдүн (ага кыргыздар да кирген) жаңы
түрк тилдүү» өзөгү пайда болгонун билдирет: «бул борбордоштурулган күчтүү»
экономикалык орток базасы жана адабий бир тили — энесай жазуулары бар»
мамлекетти түзүүгө көмөк болгон; «байыркы хакастардын» «кыргыз» деген ак сөөк
уруусу гунндардагы хуандарга, түрктөрдөгү ашиндерге, уйгурлардагы яглакарларга,
кидандардагы елюйларга окшош болгон; Эне-Сайдын рун жазууларындагы
«кыргыз» термини жоктугу, аны «кыргыз» сөзүнүн синоними «эль» термин менен
айырбаштырылганы менен түшүндүрүлөт; «кыргыз» термини «байыркы хакас
мамлекетинен» тышкары коюлган жазууларда гана колдонулган. Л. Р. Кызласовдун
ою боюнча анын пикири ар кандай аспектте Ю. Клапрот, В. Шотт, Н. В. Кюнер, С. Е.
Малов, С. В. Киселев, Н. Н. Козьмин жана «XIX, XX кылымдын көптөгөн
окумуштуулары» тарабынан ырасталат. Л. Р. Кызласовдун корутундусу өтө эле
текебердүү: «хакас» жана «кыргыз» терминдерин бир-бири менен алмаштыруу же
окшоштуруу — илимге жатпайт. Мамлекеттик булактарда кездешкен анын көп
сандаган эмгекчил калкынын аты менен эмес, төбөл уруунун аты менен атоо да
туура эмес.
Бул мамлекетти VI—XII кылымдарда түзгөн жана анда жашагандар байыркы
хакастар болгон, ошондуктан тарыхый чындык бизди аны байыркы хакастардын
мамлекети деп атоого милдеттендирет.
Кийин, Л. Р. Кызласовдун бул жерде келтирилген жоболоруна тарыхчылар,
тилчилер, чыгыш таануу илиминин адистери каршы чыкканда ал менен актануу
мындай деп жазып чыкты: «Советтик тарых илиминде «кыргыз» жана «хакас»
терминдери жөнүндөгү маселе тийиштүү деңгээлде изилдене элек экендигин 1964жылы аныктап, ошону менен бирге эле этникалык тарыхты изилдөөлөрдөн баштап
ар түрдүү адистердин көңүлүн буруу үчүн мен атайын «VI—XII кылымдардагы
жазма булактардагы «хакас» жана «кыргыз» терминдеринин өз ара катнашы» деген
макаланы жазган элем, бирок ал эмгек бир топ себептерден улам 1968жылы гана
жарык көрдү». «Бул терминдердин өз ара карым-катнашын түшүнүш үчүн колдо бар
материалдын баарын карап чыгып, кандай колдонуу жөнүндө макулдашып алуу
керек болчу. Автор өз эмгектеринде мына ушуну максат кылып койду да, тарыхчы
катары тектеш илимдердеги белгилүү маалыматтардын баарын жалпылап чыкты».
«Албетте, мындан кийин уюшулган илимий талкуу болуш керек эле. Мындай талкуу
болот деп ишенүүгө болот, айрыкча биринчи кезекте адис-синологдордун
изилдөөлөрү керек».
Бул жерде негизги максаты «көңүл бурдуруу», «талкууга чакыруу» гана болгон
автордун сөзүнө ишенүүгө болобу. Жазма булактардагы «хакас» жана «кыргыз»
терминдеринин өз ара катнашы макаласындагы акыл үйрөтүүчүлүк кескин тону
жана 1950-жылдардагы, 1960-жылдардын башындагы ошол сыяктуу эле
макалалардын үч жолу кайра басылып чыгышы башка нерсе жөнүндө айтып
турбайбы. Бул мезгилде Л. Р. Кызласов ошол терминдердин тегерегиндеги «ар
түрдүү ой-пикирге» макул эмес эле, анткени анын ой-пикири жалгыз эмес болучу.
Өзүнүн жазган макалалары менен ал «талкуу ачмак» түгүл, «хакас» термининин
тегерегиндеги маселелерди биротоло бүтүргүсү келген, а «кыргыз» терминин
этноним катары жокко чыгармак. Мунусу «элдин көпчүлүк бөлүгүн кыргыздар
түзгөн эместигин эстен чыгарышып, «байыркы хакастардын мамлекетин,»
кыргыздардыкы деген «айрым бир азыркы тарыхчыларга» багышталган анын акыл
үйрөтүүчүлүк жоопторунан жана өзүн жактоочуларды өткөн кылымдагы Ю.
Клапрот менен В. Шоттон тартып, С. Е. Малов, Н. В. Кюнер, С. В. Киселев ж.б. чейин
эркин тандап алгандыгынан эле көрүнүп турат. Бул жөнүндө макаланын
корутундусунан көрсө болот: «хакас» жана «кыргыз» терминдерин «чаташтырып
100

www.bizdin.kg

жана окшоштурган» окумуштуулар «илимге туура эмес мамиле кылышып,
мамлекетти «кыргыздардын мамлекети» дегендер «туура эмес» иш кылгандар.
Кызласовдун ою боюнча, «айрым окумуштуулар» «кыргыз» деген терминди
ташташып. Эне-Сайдын элин «байыркы хакастар» деп аташы керек. Ошентсе дагы,
терминдер тегерегиндеги «адис-синологдор» катышкан «кызуу талкуу» болуп өтүп,
талкуунун жүрүшү да, жыйынтыктары да Л. Р. Кызласов күткөндөн тескери болуп
чыкты. Түштүк Сибирдин тарыхынан «кыргыз» этнонимин далилсиз эле алып салуу
жана кыргыз тарыхынын окуялары менен анын маданиятын ойдон чыгарылган
«байыркы хакастарга» байланыштыруу каршылыктарга учурабай койгон жок.
Л. Р. Кызласовдун жоболорун биринчилерден болуп тарыхчы Ө. Караев сынга
алды. Ал талкуунун демилгечиси өз мезгилинде Л. Р. Кызласовдун мисалга
келтирген авторлордун чыгармаларын такай бузуп берүүсүн, жок көз караштарды
жазып коюусун, байыркы булактарга жана азыркы окумуштуулардын эмгектерине
«хакас» терминин кошуп берүүсүн адилет көрсөттү. Мындай мисалдарды Л. Р.
Кызласов мисал кылган Н. В. Кюнердин, Б. Карлгрендин, С. Е. Маловдун ж. б.
эмгектеринен көрүүгө болот. Ө. Караев: «Л. Р. Кызласовдун ою боюнча, орто
кылымдын эстеликтеринин баарында Миң-Суу өрөөнүндөгү ар башка тилдеги
тектүүлөр мамлекеттеги үстөмдүк абалынан улам кыргыздар деп туура эмес аталат.
Биздин оюбузча, ар кандай жолдор менен пайда болгон ар түркүн булактардын
комплекси ишеним туудурбай койбойт. Жогоруда мисал келтирилген авторлордун
айрымдары энесай кыргыздарынын территориясында өздөрү болушкан же бул
жерде болгон кишилерден кыргыздар жөнүндө туура кабар алышкан. Эгер VI—XII
кылымдарда Миң-Суу өрөөнүндө хакас деген эл жашап, кыргыздар анын аз гана ак
сөөк уруусун түзгөн болсо, бул жөнүндө жок дегенде бир орто кылымдардагы
жазууларда айтылат эле го», — деп туура белгиледи. Ө. Караев Л. Р. Кызласовдун
«кыргыздардын аздыгы» жөнүндөгү пикирин сынга алып, «кыргыз» этноними
менен бирге «муун», «урук-тукум», «уруу» терминдеринин колдонулушунун туура
эместигин, «эль» жана «кара-будун» терминдерин карама-каршы коюу, «эль»
термининин «кыргыз» этноними менен салыштыруу сыяктуу жоболорунун туура
эмес экендигин белгиледи. Н. Н. Козьмин менен С. Е. Маловдун «хакас» жана
«карагас» терминдеринин окшоштугу жөнүндөгү божомолуна болгон Л. Р.
Кызласовдун пикири жөнүндө айтып келип Ө. Караев анын бир пикирде акырына
чейин турбастыгын, «хакас» жана «кыргыз» терминдеринин окшош эместигин
билдирген божомол болсо эле кошулуп кете тургандыгын көрсөттү.
Орто кылымдагы Эне-Сайдын элин билдирген кытай терминдеринин мазмуну
жана угулушун реконструкциялоону кеңири талдоого алып, белгилүү кытайчы,
кытай тилинин тарыхый фонетикасы боюнча адис С. Е. Яхонтов сүйлөдү. «Адиссинолог» тарабынан маселени кылдат изилдеп чыгуу «хягас» термининин
тегерегиндеги ар түрдүү пикирлер менен түшүнбөстүктөрдүн баарын четке какты.
Автор «хягастын» кытай транскрипциясындагы алгачкы формасын «кээде «хакас»
деп калыбына келтиришээрин айтты. Бул реконструкцияны кабыл алууга болбойт»
деди ал, анткени ал кытайдын тарыхый фонетикасынын нормаларына туура
келбейт.
«Ошентип, «хягас» формасы «кыргыз» деген сөздүн кытайча транскрипциясы:
кытай тарыхындагы ага окшош сөздөр «гяньгунь», гегу ж. б.; ошол этнонимдин эле
фонетикалык башка түрлөрү (мисалы, кыркур же, балким, кыркун, кыркут, кыркуз).
Хягас формасы хакастын тыбыштарын бере албайт».
Жүрүп олтуруп маселе өтө жогорку деңгээлде чечилди да, талаш-тартыштардын
баары бүттү. Орто кылымдагы кытай булактарында «хакастар» жок болуп чыкты.
«Хакас» деген тыбыштардын өзү — тарыхый жаңылыштыктын натыйжасы.
101

www.bizdin.kg

С. Е. Яхонтов мындай деген маанилүү жыйынтыкка келди: «Ошол себептерден
улам эле «хакастын» азыркы формасы дагы кытайча жакындаша албайт». «Хаас»
сөзүн ал «ханас» жана «лыжанын тюцзюэси» деген сөздөр менен байланыштуу деп
чыкты, алар мурдагылардай эле энесай кыргыздарынын кыштымдары болушу
мүмкүн.
«Кыргыз» жана «хакас» терминдеринин байланышы жөнүндөгү маселе С. Е.
Яхонтовдун эмгегинде чечилсе деле, талкуу терминологиялык талаштын чегинен
улана берди. Түштүк Сибирь этникалык тарыхындагы бир топ талаш маселелердин
тегерегинде азыркы Саян-Алтай улуттук карым-катнаштары боюнча адис, тарыхчы
К. А. Сердобов көлөмдүү макала жазды. Автор «кыргыз» — этнонимине
байланыштуу тигил же бул окумуштуунун көз карашы орто кылымдагы Сибирдин
түштүгүнө академиялык кызыгуу же терминологиялык талаш гана эмес, азыркы
улуттук мамилелерге түздөн-түз байланыштуу экендигин туура белгиледи.
Жакында эле пайда болгон азыркы «хакас» этнонимин «региондун байыркы жана
орто кылымдагы элине ыйгаруу сөзсүз түрдө тарыхый процессти бурмалоого,
азыркы жергиликтүү элдин ролун туура эмес баалоого алып келет. Азыркы
хакастардын тарыхын жөн эле байыркы мезгилдерге жылдыруу жана
идеалдаштыруу» Л. Р. Кызласов тарабынан бул мамлекеттин саясатын, ал
мамлекетке тиешелүү коргонуу тенденцияларын, «байыркы хакас» коомундагы
билим деңгээлин, аякта окутуунун системасы, өзүнүн адабияты жана котормо
адабияты бар экендигин көрсөтүүдөн жана гүлдөп турган доордогу «байыркы хакас
мамлекетинин даңкынын» аябай тараганы туурасында баа берүүдөн турган.
«Байыркы көчмөн хакас» мамлекети тууралуу мындай мүнөздөмөнүн чындыктан
канча алыс экендигин далилдөөнүн кереги барбы»,— деп жазат Н. А. Сердобов.
Автор И. А. Батманов жана башка түркологдордун пикирине таянып, Р. Л.
Кызласовдун Тувадан табылган рун жазууларынын баарын «байыркы хакастарга»
оодарып ийгиси келген фактыны сынга алат. Л. Р. Кызласовдун «хакас» жана
«кыргыз» терминдерин карама-каршы коюу концепциясы жана «кыргыздарды»
хакастардын орто кылымдагы түпкүлүктүү ак сөөк уруусуна» кошконун сынга алат.
Н. А. Сердобов С. Е. Яхонтовго таянуу менен көпчүлүк тарабынан кабыл алынган эки
термин окшош деген пикирге кошулат. Н. А. Сердобов тарабынан Л. Ң. Кызласовдун
«хакас» деген терминге калыстыксыз мамилеси» түшүндүрүлөт. Автор «бул
терминди хакас элинин азыркы аты менен байланыштыргысы келип жаткандыгын
айтат.
«Түштүк Сибирь менен Борбордук Азиянын тарыхында «байыркы хакастарга
негизги орунду» ыйгарышка болгон умтулуу, «алар менен азыркы хакастардын
ортосундагы тарыхый жана этнологиялык байланышты» негиздөө Л. Р.
Кызласовдун башка эмгектеринде да кездешет. Мындай пикирлердин зыяндуулугун
автор хакас окумуштууларынын арасында Л. Р. Кызласовдун жаңылыш көз
караштарын колдоочулары» пайда болгондугунан көрөт. Н. А. Сердобов К. Г.
Копкоевдин эмгектеринде мындай көз караштын бар экендигин белгилөө менен
«энесай кыргыздары этникалык компоненттин бири катары хакас элинин
составына гана эмес», «тувалыктардын, орто азиялык кыргыздардын,
алтайлыктардын жана башка элдердин составына киргендигин, ошондуктан аларды
«тукум-жуураттуу» сөөк-урууга же «хакастарга» айлантып ийүүнүн кереги жоктугун
жазды.
Мындай туура сын Н. А. Сердобовдун тува улутунун калыптаныш тарыхы
жөнүндөгү эмгегинде (монографиясында) да орун алды.
Л. Р. Кызласов Н. А. Сердобовдун «калыс эместигин», Ө. Караевдин «бир
тараптуулугун» айтып, каяша кылууга аракет жасады. С. Е. Яхонтовго каяша айтууга
батына албады, бирок анын далилдерине Н. Ц. Мункуевдин «оозеки кеңештерин», П.
102

www.bizdin.kg

Н. Кафаров, Н. В. Кюнер, В. П. Васильев жана «башкалардын» эмгектерин уятсыздык
менен карама-каршы койду. Өзүнүн «хакас» терминине болгон берилүүсүн негиздеш
үчүн ал дагы эле ошол ыкманы колдонуп, аны батыш европанын синологиясынан,
«орус жана совет илиминин» традициялары менен түшүндүрүп, өзүнүн көз карашын
жактоочулар катары XVIII—XIX кылымдардын көптөгөн окумуштууларын — Ю.
Клапротту, К. Висделди, И. Абель-Ремюзду, И. Дюгалды, Н. Я. Бичуринди, К. Риттерди,
В. В. Григорьевди, Н. А. Костровду, Е. Я. Яковлевди, В. В. Радловду, А. А. Спицинди, Н.
М. Ядринцевди, В. И. Огородниковду, Н. Н. Козьминди, Р. М. Кабону, С. В. Киселевду, В.
П. Левашовду, Л. А. Евтяховду, С. А. Токаревди, Л. П. Потаповду, В. Г. Карцовду атайт.
Жогорудагы аты аталган окумуштууларды өзүнүн концепциясын жактоочулар
катарында көрсөтүүнүн канчалык туура, туура эмес экендигин биз төмөндө сунуш
кылган маселенин тарыхы ачык көрсөтөт. Мунун өзү Л. Р. Кызласов өзү сунуш
кылган «кыргыз — орто кылымдагы хакас элинин тукум-жуураттуу уруусу» —
концепциясына эч тиешеси жок белгилүү инсандардын атына жамынуучулук. Л. Р.
Кызласов Н. А. Сердобовдун «байыркы хакас» мамлекетин көкөлөтүү» сыяктуу
башка далилдерин четке кагып, бул боюнча эч кандай «көбүртүп-жабыртуу» жок
экендигин айтып чыкты. «Хакас» термининин нак пайдасына ал эми жаңы ойсунуштарын алып чыкты. Н. А. Сердобовдун айткандарына макул болгону менен Л.
Р. Кызласов минтип жазат: «Ооба, «абакан татарлары» өздөрүн хакас деп
аташпаганы менен алар өздөрүн хаас (хаастар) жана сагай-хаастар деп аташкан».
Анын ою боюнча, бул аттар орто кылымдагы Эне-Сай элин «хакастар» деп атоого
мүмкүндүк берет. Кээде Л. Р. Кызласов чочугандай түргө келет: «Азыркы Тува менен
Тоолуу Алтайды жердеген элдердин тарыхый процесстеги маанисин жана ролун
төмөндөтүүгө барган, «башка элдердин ролун бурмалап жана төмөндөткөн» деп
бизге коюлган дооматтарга аябай каршы турушубуз керек. «Кийин «буларга»
каршы, С. Е. Яхонтовдун пикирин жокко чыгарууга Л. Р. Кызласовдун аргументтери
жок экендигин белгилеген Ө. Караев да бир ирет жазып чыкты. Автор
синологдордун эмгектериндеги Л. Р. Кызласов көңүл бурбаган «хакас» термининин
окулушунун талаштуу экендигин белгиледи. Ө. Караев Н. А. Сердобов калыс эмес
деген пикирди четке какты, анткени «байыркы хакастар» деген термин өз учурунда
«Тува тарыхынын» биринчи томунун бөлүмдөрүнөн мына ошол Н. А. Сердобовдун
жана бүтүндөй редколлегиянын күчү менен алынын коюлган эмес беле. Ө. Караев
кыргыздар жөнүндөгү тарыхый маалыматтардын «хакастарга» тиешелүү болуп
жазылып калганына кайрадан каршы чыкты, анткени мындагы Орто Азияны
жердеген кыргыздарга таандык көптөгөн маалыматтар Л. Р. Кызласов тарабынан
«хакастар» жөнүндөгү маалыматтарга жаңылыштык менен киргизилген.
Л. Р. Кызласовдун «борбордук-азия кыргыздары» жөнүндөгү пикири да сынга
алынган, ал «хэсыхэ» сөзүнүн «хаска» (качиндиктердин уруу тобундагы) жери болуп
туура эмес которулганына негизделген. Ө. Караевдин ою боюнча «Хэсыхэни» (же
Хасхэни) Маньчжуриядан, болбосо Наянь княздын мурдагы жеринен же ошого
жакын жерден издөө керек. Ө. Караев рун жазууларынын эстеликтеринин «жаңы
эсебин» аныктоо Л. Р. Кызласовдун эмгеги эмес, И. А. Батмановдуку экенин
белгилейт. Ө. Караевдин жыйынтыгынын мазмуну момундай: «Жогорудагы
айтылгандардын баары Н. Сердобовдун Л. Р. Кызласов тарабынан энесай
кыргыздары жөнүндө жазган чыгыш авторлорунун маалыматтарын бурмалап ролун
төмөндөтүүнүн эсебинен азыркы хакас элинин тарыхын байыркы кылып,
көкөлөтүүгө алып келген деген сөздөрүн бышыктайт».
1960-жылдардын акыры 1970-жылдардын башындагы «кыргыз» жана «хакас»
терминдеринин тегерегиндеги жүргөн талкуунун негизги мазмуну ушундай. Анын
жыйынтыгы орто кылымдагы Түндүк жана Борбордук Азиянын тарыхынан
«кыргыз» этнонимин чийип салгысы келгендердин үмүтүн актаган жок.
103

www.bizdin.kg

Тескерисинче, талкуунун жүрүшүндө Эне-Сайдын элинин негизги этникалык
группасын атаган «кыргыз» этноними менен терминдердин баарынын окшоштугу
айкын болду. Талкуунун башкы жыйынтыгы кытай булактарындагы «хакас»
термининин жоктугун аныктоо болду. Демек, бул анын кийин гана адабий түрдө
келип чыгышынын дагы бир далили. Сибирь окумуштуулары кошулган илимий
коомчулук орто кылымдагы Эне-Сай көчмөндөрүнүн аты катары «кыргыз»
этнонимин кабыл алып, талкуунун жыйынтыгын туура баалап, туура кабыл алды.
Талкуунун жыйынтыгы менен Л. Р. Кызласов да макул болушка аргасыз болду. Эгер
өз мезгилинде ал «кыргыздар» орто кылымдагы хакастардын тукум-жуураттуу
уруусу» деп биринчи жолу 1954-жылы айтылган концепциясын жактап келген
болсо, талкуунун жүрүшүндө ал өзүнүн ой-пикиринин «орус жана совет илиминин
традицияларына» туура келерлиги жөнүндө айта баштады. Археологиялык
булактардын Сибирь элдеринин тарыхындагы ролуна арналган эмгегинде мурдагы
кыргыздар тырмакчасы жок жазылып, орто кылымдагы хакастар менен катар Орто
Эне-Сайдагы архитектуралык курулуштардын куруучулары катары эскерилет. А
түрк тилиндеги өзгөчө бир рун жазууларынын эстеликтери болсо «байыркы
хакастарга» гана эмес, «жергиликтүү тектүүлөр менен элдерге таандык» деп
эсептелген.
Тилекке каршы, талкуунун курч мүнөзү бат эле унутулуп, 1970-жылдардын орто
ченинде жазылган эмгектеринде Л. Р. Кызласов мурдагы адетине кеткен.
«Кыргыздар» кайрадан тырмакчага алынып, Л. Р. Кызласовдун ою боюнча, алардын
эстеликтерин «байыркы хакастардыкынан» бөлүп кароо мүмкүн эмес. Анын
кийинки он жылдын ичинде жарык көргөн макалалары менен китептерине бир
кезде сынга алынган «байыркы хакас цивилизациясынын» өнүгүш деңгээлин
баалоо жана анын «басып алынган» жерлердеги маданий ролу жөнүндөгү жоболору
кайта пайда болду. Баарынан кызыгы, эгер мурун Л. Р. Кызласов «хакастардын»
үстөмдүк кылуучу ролун Саян-Алтайдын чегинен көрсө, кийинки эмгектеринде
«байыркы хакас цивилизациясынын» территориалдык экспансиясы Забайкальени,
Батыш Сибирди, Казакстан, Приуралды кошуп алып, аябай эле кеңейип кетти. Л. Р.
Кызласовдун кийинки эмгектери боюнча, IX—X кылымдардагы «байыркы хакас
мамлекетинин таасири Амурдан, Крымга, Ангарадан Чыгыш Түркстанга чейин
жеткен. Түштүктө «байыркы хакас» мамлекетинин чегинен сырткары Теңир-Тоо
гана калган. Анткени, аякта «байыркы хакастардын» пайда болушу «кээ бир
окумуштуулардын» Эне-Сай жана Теңир-Тоо кыргыздарын чаташтырып алардын
келип чыгышынын жалпылыгын божомолдоого жол болот, а буга Л. Р. Кызласовдун
концепциясы макул эмес.
Анын эмгектеринде «байыркы хакас маданияты орто кылымдагы Борбордук
Азиянын тектеш көчмөн маданиятынын негизги бөлүгү болуп алынат да, «Батыш
менен Чыгыштын цивилизациясы менен маданиятынын» «орто звеносу» болгон
«элдердин тарыхый активдүүлүгүнүн түндүк борбору» жана цивилизация менен
маданияттын саян-алтай борбору катарында ага каршы коюлат. Кийинчерээк ал
«байыркы хакас цивилизациясын» батыш маданий ареалына» кошо баштады. ЭнеСай кыргыздарынын маданиятына карата мындай маңызсыз эпитеттерди
пайдаланууга эч негиз жок. Социалдык-экономикалык өнүгүштү туура эмес баалоо
жана өзүн актабаган этногенетикалык түзүүлөр Л. Р. Кызласовду «байыркы
хакастардын» ролун дүйнөлүк-тарыхый масштабда чоңойтуп көрсөтүүгө алып
келген.
XIII кылымдагы окуяларга баа берүү менен ал мындай деп жазат: «Байыркы
хакас мамлекетинин тарыхый мааниси биринчи соккуну кабыл алууда эмес, ондогон
жылдар бою Жучнин улусунун Батышка — Батыш Европага, Руська таралып
кетишине эрдик менен каршы тургандыгында турат». Ушул мезгилге чейин биздин
104

www.bizdin.kg

тарых илимибизде бул эмгек Руська гана таандык деп келишкен. А монгол басып
алууларына «эрдик менен каршы туруу» мындай болчу, монгол аскерлери көрүнөрү
менен эле «байыркы хакас бектигинин» башкаруучулары жүгүнүшүп, ак
шумкарларын, ак боз айгырларын, ак куштарын көтөрө чуркап, жерге жыгылышчу».
Ушуну «эрдик менен каршы туруу» деп айтууга болобу? Тарыхта Русь көтөрүп
келген жүктүн баарын ойдон чыгарылган «байыркы хакас цивилизациясына»
оодара коюу туурабы?
Л. Р. Кызласовдун көз караштары 1970—80-жылдары анын уулу И. Л.
Кызласовдун эмгектеринде колдоого алынган. «Байыркы хакас цивилизациясы
жөнүндөгү Л. Р. Кызласовдун бизге белгилүү мүнөздөмөлөрүн сөзмө-сөз кайталоо
менен бирге И. Л. Кызласов кээде өз ойлорун ачык айткан учурлары болот. Мисалы,
«байыркы хакастардын» Саян-Алтайдагы аларга баш ийген элдер менен өз ара
байланышын «бир мамлекетте 360 жыл тынчтыкта чогуу жашашкан» деп жактап
көрсөткүсү келет. И. Л. Кызласовдун эмгектеринде «бул бейпил чогуу жашоо»
«байыркы хакастардын» Түштүк-Сибирдеги элдерге болгон «Үстөмдүгү» катары,
«байыркы» же «орто кылымдагы хакастардын» маданияты болсо «үстөмдүк
кылуучу» маданият катары түшүндүрүлөт. Анын эмгектеринде «байыркы» жана
«орто кылымдагы хакастардын» башка элдерге территориялык жактан же маданий
жактан болгон «үстөмдүгү» улам барган сайын кеңейтиле берет. «Хакастардын»
Евразиянын көп жерлериндеги «үстөмдүгү», алар тарабынан түзүлгөн өзгөчө
«байыркы хакас цивилизациясы» жөнүндөгү куру кыялдын эч негизи жок. Азыркы
хакастардын ата-бабалары кыргыз мамлекетинде кыштымдардын (башка
уруулардан келген өкүл катары) абалында болушкан да, башка бирөөлөргө эч
каңдай «үстөмдүк» кыла алышкан эмес. Кыштымдардын уруулары өз ара этникалык
жактан, тил, маданият, чарбачылык жактан айырмаланып турушчу. Алар бирибирине кыргыздарга баш ийип, аларга салык төлөп турганы менен гана окшош
болушчу, кыргыздар «аларды колго түшүрүп, ишке салышчу». Ошондуктан
кыштымдардын баарына бирдей «байыркы хакас цивилизациясы» жөнүндө сөз да
болуусу мүмкүн эмес.
Л. Р. Кызласов шоона эшпей калган өзүнүн мурдагы көз караштарына
кайрылышына эмне себеп болду? Кытайчы Н. Ц. Мункуев «Мен да бэйлу» текстинин
орусча котормосундагы берген түшүндүрмөлөрүндөгү сөзмө-сөз котормонун
эскертүүлөрүнүн биринде С. Е. Яхонтовдун «хягас» сөзүнүн «кыргыз» түрүндөгү
реконструкциясынан шектенип, өзүнүн «гахас» түрүн сунуш кылган. Бул шектенүү
«хакас» термининин колдонулушунун тууралыгы жөнүндө болбосо деле, мына
ошонун өзү илим тарабынан сындалып четке кагылган Л. Р. Кызласовдун эски көз
караштарын жактырууга себеп болуп берген. Л. Р. Кызласов 1984-жылы жарык
көргөн окуу китебинде бул маселеге кайра кайрылып, Ө. Караев менен Н. А.
Сердобовдун өз концепциясына айтылган сын пикирлерин эстен чыгарып, С. Е.
Яхонтовдун макаласына негизги көңүлүн бурат.
Ал мындай деп жазат: «С. Е. Яхонтовдун макаласында хакас хягастын (сяцзястар)
реконструкциясы
катарында
каралбастан,
кыргыз
термининин
транскрипциясынын бири катары эсептелет». С. Е. Яхонтовдун бул пикири Н. Ц.
Мункуев тарабынан четке кагылып, анын «кыргыз» терминин калыбына
келтириши (реконструкциясы) «жетиштүү негизделген эмес. Кийин, сяцзястар үчүн
негиз кылып гакасты алуу керек (ассимиляцияны эсепке алуу менен)», андан ары Н.
Ц. Мункуев окуучуларга «хакас» жана «кыргыз» терминдери жөнүндөгү биздин
макаланы сунуш кылат.
Мына ошентип С. Е. Яхонтовдун пикирине кошулууга болбойт». Яхонтовго эмне
үчүн ишенүүгө болбойт? Аны менен Мункуевдин макул болбогондугу үчүнбү же
Мункуев ишенген Кызласовдун көз карашын Яхонтов жокко чыгаргандыгы үчүнбү?
105

www.bizdin.kg

Акыры «гахастын» түп башаты киши түшүнбөй тургандай жол менен келип эле
«хакастын» айтылышынын пайдасына негиз болуп калды. Эгер К. Ц. Мункуевдики
туура болсо «хакас» эмес, «гакас», «гакастар», «гакас мамлекети», «гакас
цивилизациясы» ж. б. ушул сыяктуу терминдер колдонулмак, бирок мындай болгон
жок. Л. Р. Кызласов «Мен да бэйлунун» түшүндүрмөсүнүн ушул эпизодун өзүнүн
мурдагы көз карашын аныктоо үчүн пайдаланды. Бул жерден ал өз концепциясын
сынга алган бир топ адистердин оюн жашырып коюу менен маселенин тарыхын
одоно бузду. Муну Л. Р. Кызласов студенттер үчүн чыгарылган окуу китебинде
жазгандыктан мен да 1986-жылы жарык көргөн «Енисейдеги кыргыздар» деген
окуу китебиндеги кыргыз этноними жана анын «хакас» термини менен байланышы
жөнүндөгү маселеге карата атайын бөлүм жазууга мажбур болдум. Студенттерге
маселенин тарыхы жөнүндө туура түшүнүк бериш үчүн «Кыргыз этноними
жөнүндө» деген бөлүмдө «кыргыз» жана «хакас» терминдери боюнча жүргөн
талкуунун урунттуу учурлары, алар жөнүндөгү көз караштардын баары толук
берилип, тигил же бул терминдердин орто кылым булактарында жана азыркы
илимий адабиятта колдонулуш мисалдары көрсөтүлгөн. Өткөн талкууда Л. Р.
Кызласовдун аргументтеринин баары толук өлчөмүндө каралбагандыктан бул
макаланын автору мына ошол маселелерге кайрылууга аргасыз болуп олтурат.
Л. Р. Кызласовдун кийинки эмгектеринин баарына негиз болуп берген биринчи
тезиси — Тан доорунун кытай булактарындагы «цзяньгунь» жана «сяцзястар»
терминдеринин ортосундагы айырма «Кыргыз» терминин (цзянь-гунь), — деп
жазат Л. Р. Кызласов,— Тан доорундагы кытай историографтары «хакас» термини
менен кошо пайдаланышкан». Л. Р. Кызласовдун «сяцзястар» термининин
варианттарынын тизмесинде ал «хакас» сөзүнүн кайталанышы деп эсептеген кээ
бир түрлөрү кездешет.
Тарыхый-фонетикалык аспектиде бул «айырмачылыктын» кандай экенин С. Е.
Яхонтов андай «айырмачылык» жок деп эле ачык айтты. Л. Р. Кызласов кытай
летописи Синь Таншудагы: «Хягас гянгундардын байыркы мамлекети...», «Гянгунь
тектүүлөрү динлиндер менен кошулуп кеткенден кийин» — дегендерди бул
терминдердин айырмачылыгы катары көрсөтөт. Чын-чынында, котормону туура
десек, «хягастар... гянь-гундар» деген сүйлөм бул ойдун субъектиси менен
предикатынын айырмачылыгын эмес, окшоштугун билдирет. «Хягас-гянгунь»,
тескерисинче эмес. Эгер иш Л. Р. Кызласов далилдегиси келгендей болгондо текстте
«хягас гянгунь эмес» деп турмак. Ошентип, булактын тексти Л. Р. Кызласов
каалагандай эмес, тескерисинче, эки терминди тең окшоштуруп турат.
Л. Р. Кызласов андан ары «ошондон улам түндүк варварлар өз тилинде хягасты
туура эмес айтышкан, анткени, уйгурлар аларды «сары кызылжүздүүлөр» деп
аташкан» дейт. Бул фраза өз мезгилинде хягас сөзү «кыргыздар сөзүнүн /кытай
тилинде/ уйгур тили аркылуу кирген кличкасы болгон деп айтууга негиз болуп
келген. Булакта /летописте/ кийинки жазуу мурункусу менен каршы коюлбастан,
анын мааниси жана чыгышы гана түшүндүрүлөөрүн айта кетишибиз керек. Бул
жерде бир кездеги К. И. Петровдун «хягас» «кыргыз» сөздөрүн «хя/р/кяс» аркылуу
окшоштурарын эстей кетишибиз абзел. Бул реконструкция кыргыздардын «хяргяс»
деп азыркы монголчо аталышын эске салып турат. Мисал катары Хяргас-Нур көлүн
жана Хяргас поселогун алсак болот. Ошентсе дагы, «кийинки каталык» баштапкы
«кыргыз» этнонимине дегеле каршы келбейт. «Хягас» жана «цзянгунь»
терминдеринин ортосундагы жалган айырмачылык Л. Р. Кызласов «кытай
булактарындагы хакас термини кыргызга караганда мааниси боюнча алда канча
кеңирирээк, анткени, бул ат чынында эле байыркы хакас мамлекетине кирген ар
кайсы тектүүлөрдү /анын ичинде кыргыздарды да/ түшүндүргөн деп жазганга
негиз болуп бере албайт. Минтип айтууга булактар негиз болуп бербейт.
106

www.bizdin.kg

Л. Р. Кызласовдун «кыргыз» термини кыргыз мамлекетиндеги тилдери бөлөк
тектүүлөрдүн «өз аты» боло алмак эмес дегени туура эмес. Ооба, «кыргыз» термини
гана эмес, «хакас» же башка термин деле ар түркүн, анын үстүнө тилдери башка
бөлөк тектүүлөрдүн өз аты» боло алмак эмес. Бул ат мамлекеттин негизги
этникалык тобу «кыргыздардыкы» болгону башка иш, ошондуктан, «кыргыз
каганаты» деп аталып жатпайбы. Кыргыздарга баш ийген башка тектүүлөрдүн
баарын «кыштымдар» /кулдар — башка тектүүлөр/ деп коюшкан, аларды башкача
атоого да мүмкүн эмес эле.
Ошондуктан, мамлекеттин атын баш ийдирилген тектүүлөрдүн саны менен
байланыштыруу туура эмес, көчмөн мамлекеттеги башкаруучу этнос дайыма аз
болуп келген, ошентсе дагы тарыхчылар ал мамлекеттерди: Түрк, Уйгур, Кыргыз,
Моңгол мамлекети деп башкаруучу этностун аты менен атап келишкен.
Окумуштуулар Эне-Сайдагы «кыргыздардын» байыркы хакастардын» ичиндеги
«аз гана сандагы ак сөөк тукум-жуураттуу уруу» экендигин айтуу туура эмес
экендигин эбак эле айтышкан. Бул конструкция «муун», «тукум-жуурат», «кыргыз
уруусу» деген сөздөрдү туура эмес чечмелөөдөн келип чыгып жатпайбы, ал сөздөр
«хягас» термини сыяктуу башка элдер менен тектүүлөргө байланыштуу деле
колдонулуп келген. Мисалы үчүн: «хягас үйү», «хягастар чоң эмес уруу» жана дагы
ушул сыяктуу. «Кыргыздар — тукум-жуураттуу уруу» деген конструкция жакшы
мүнөздөгү конструкция эмес, бул жерде «уруу» деген терминдин накта маанисин
эсепке албай туруп ал терминдин этникалык мазмунун жокко чыгарууга аракет
кылат. Муну кабыл алуунун өзү эле көп карама-каршылыктарга алып келмек. Эгер
гяньгундар уруу эле болсо, алар кантип динлин сыяктуу чоң эл менен «кошулуп»
аларды өздөрүнө сиңирип алышкан. Эгер ошол учурда уруу боло элек болсо, кантип
этностон урууга айланып кетишкен? Эмне үчүн орто кылымдагы көчмөн
тектүүлөрдүн баары тең өз аттары менен аталышкан да, «байыркы хакастар» эле
өздөрүнүн «тукум-жуураттуу уруусунун» аты менен аталып калышкан? Эмне үчүн
кийин «кыргыз сөөгү» ар кайсы тектүүлөрдүн ичине кирип, ошол эле мезгилде
тукум-жуураттуу тектүүлөр түрктөрдүн, уйгурлардын ичиндеги белгилүү бир
тектүүлөргө кошулат? Кыргыздардын ичинде да «сый-урматка ээ, белгилүү уруу
аты...» болуп келген.
Л. Р. Кызласов өзүнүн бул «жаңылыгын» бир да жолу пайдаланган эмес.
«Кыргыздар тукум-жуураттуу уруу гана болгондугун» «белгилөө» менен ал бул оюн
орто кылымдардагы булактардын тексттерине пайдаланмак. Албетте, бул толук
баш-аламандыкка алып келмек, анткени «тукум-жуураттуу уруу» тарыхта элдер
жана чоң тектүүлөр менен катар туруп калмак Л. Р. Кызласов өз жаңылыгын» ошол
себептен улам колдонбойт. Мунун ордуна ал тексттеги «кыргыз» сөзүн «хакас» сөзү
менен гана алмаштырып коёт. Ушундай көз жазгыруулардан кийин гана орто
кылым жазууларында дегеле текстте кездешпеген «байыркы хакастар» пайда болду.
Ошентип, Л. Р. Кызласов өзү киргизген «байыркы хакастардын» ордундагы «тукумжуураттуу тектүүлөрдүн» эмне үчүн тургандыгын эч бир далилдебей эле орто
кылым жазууларын оңдоп салды.
Л. Р. Кызласовдун ою боюнча окумуштуулар «мамлекеттеги кыргыздардын
башкаруучу ролуна таянып» гана кыргыз мамлекети деп «туура эмес» атап коюшту.
Кыргыздар өздөрү, анын коңшулары, алыскы элдердин баары ошентип атап
жатышкан соң ошентип аталышы керек эмеспи. Буга «тилдик маалыматтар»
кенедей да каршы келбейт. Кыргыздардын тилиндеги бир нече «самодий» сөзүнүн
кезигиши анын түрк тилиндеги элдерге таандык экенине эч шек келтирбейт да,
Эне-Сай элдеринин самодийликтерге таандык экенин күбөлөйт. Бул туурасында
кыргыз мамлекетиндеги «адабий тил» болуп кызмат кылган деп Л. Р. Кызласовдун
өзү айткан «өзүнчө бир башкача энесай рун жазуулары» айтып турат.
107

www.bizdin.kg

Андан да Л. Р. Кызласовдун «байыркы хакастар» термининин мазмуну жана
«байыркы хакас» падышачылык — мамлекетиндеги» самодий компонентинин ролу
жөнүндөгү пикири өтө эле баш-аламан. Адегенде бул «байыркы хакастарды»
мамлекеттин бүтүндөй эли деп белгилеген, ага «түрк тилиндеги элдердин», анын
ичиндеги кыргыз, угор жана самодий тектүүлөрүн да кошкон. Бул мамлекетте
самодийликтер өтө чоң ролду ойношкон, анткени «түрк тилиндеги элдердин» жана
«ак сөөк тукум-жуураттуу тектүүлөрдүн» бар экендигине карабай «элди жана
мамлекетти» атай келгенде самодийликтердин «хакас» деген термини колдонулган.
Жалпы кабыл алынган илимий тил менен айтканда кыргыз мамлекетинин «элинин
баары» кыргыздар жана аларга көз каранды кыштым тектүүлөрүнөн турган.
Самодий тектүүлөрү — кыргыз кыштымдарынын бөлүгү. Кийинчерээк Л. Р.
Кызласов түзгөн «байыркы хакастарга кирген этникалык топтордун тизмесинен
кайсы бир мезгилге угорлор, андан соң эмнегедир самодийликтер да чыгып калган.
1970-жылдары жазылган эмгектеринин биринде ал «Хакас-Миң-Суу өрөөнүндө
кездешкен өлүк коюу же атын кошуп өлүк көмүү хакастардыкы эмес. Балким ал
түштүк самодий, кето тилиндеги же башка тектүүлөр сыяктуу бөлөк этникалык
топтордон калса керек» деп жазган. Самодийликтер хакас термининин
«самодийликтерге таандык экендигин» билүүгө мүмкүндүк беришип, «негизги
ролун» ойношкон соң өздөрү «хакас эмес болуп» чыга келишпедиби. Логика
болбосоң коё кал.
Л. Р. Кызласовдун пикирин бекемдөөгө ал тарабынан жасалган хакас сөзүн хаас
(качиндиктер), хааш (тофалар), хаасут (монгол-дархаттар жана тувалыктар)
этнонимдери менен жакындатууга кылган далалаттары да жардам бербейт.
Саналган этникалык топтор жалпы этникалык негизге келиши да ыктымал. Аларга
окин сойотторунун ичиндеги «хаасут» тобун да кошууга болот.
Бир кезде «Хубсугул көлүнүн тегерегинде хаасут кошуну жашагандыгы белгилүү.
Бул урянхайлыктардын акимдик жактан өзүнчө турган тогузунчу кошуну болгон».
Хаасуттар менен ага жакын этникалык топтор орто кылымдарда «токой
урянхаттары», ханастар, хабханастар, ханхэндер, лыжачан тюдзюэ ж.б. аттар менен
белгилүү урянхайлыктардын ичине кириши ыктымал. Аларды хаас-качиндер менен
окшош деп С. Е. Яхонтов эң эле туура айткан. Бул топтордун баары кыргыз
мамлекети улуу держава болуп турган кезде аларга кыштымдарды берип турушкан,
кийин болсо алардын хаас деген бир бөлүгү кыргыз жергесинде орустар келгичекти
кыштымдардын өзүнчө тобу катары сакталып калган да, азыр болсо хакастардын
бир бөлүгүн түзөт. Л. Р. Кызласов сыңары бул хакастарды (хакастарды,
хабхакастарды) аларга бийлик жүргүзгөн хяргястар (кыргыздар) менен
алмаштырууга болбойт.
Анын божомолун Эне-Сай дайрасынын «жогорку жана ортоңку бассейндеринен
табылган рун жазууларындагы кыргыздар эскертилбейт» дегени бышыктай албайт.
Л. Р. Кызласовдун ою боюнча, бул терминдердин ордуна анын «синоними» эле
колдонулган. «Кыргыз» этноними биздин доорго чейинки III кылымдан биздин
доордогу XVIII кылымга чейинки ар тилдеги жазууларда кездешкендиги менен
далилденет. «Кыргыз» этноними түрктөрдүн, уйгурлардын жана кыргыздардын
өздөрүнүн тексттеринде кездешкендиги эң эле баалуу. Бул жагынан караганда Тан
жазууларындагы «хягас» формасынын тегерегиндеги «чаташтыктар» кыргыздар
жөнүндөгү маалыматтар менен кенедей да тең келбейт. «Эл термини кыргыз рун
жазууларында гана белгилүү эмес. Эгер ал «кыргыз» термининин синоними болсо,
анда ал түрк жана уйгур жазууларында эмне кызмат аткарат? «Кыргыз» жана «Эл
сөздөрүн синоним деп чыгуу — «кыргыз» терминин этноним катары жокко чыгаруу
жана «эл» термининин накта колдонулушун эсепке албоо үчүн гана жасалган
далалат.
108

www.bizdin.kg

Кийин Л. Р. Кызласов өз ой жүгүртүүлөрүнө дагы бир далил кошту. Эне-Сайдын
байыркы элдерин «хакас» деп атоо керек, анткени азыркы хакастардын ичинде
«өздөрүн хаастар жана сагай-хаастар» деген этникалык топтор бар дейт. Хаастар
(качиндиктер жөнүндө жогоруда айтып өттүк. «Сагай-хаас» болсо Л. Р. Кызласовдун
атасы Роман Афанасьевич Кызласовдун адабий псевдоними М. И. Боргояковдун
маалыматтары боюнча, Бейк улусунун эли да «кээде өздөрүн ушинтип аташкан».
Ошентип тигил адабий псевдоним орто кылымдагы Эне-Сай элинин «аты» катары
сунуш кылынып жатпайбы?! Анан эмне үчүн бирөөлөрдү «хаастар» же «сагайхаастар» деп аташып, башкаларын «байыркы хакастар» дешкен?
Эмне үчүн «тарыхый чындык» Л. Р. Кызласовду орто кылым доорундагы Эне-Сай
калкын саны жагынан аз, бирок үстөмдүк кылып турган кыргыздардын атынан
атоого жол бербей, саны да аз, андан калса бирөөгө баш ийген элдин аты менен
атоого мүмкүндүк берип жатат. Хаастар да, андан калса Бейк улусунун эли да
«эмгекчи элдин көпчүлүк бөлүгүн түзбөйт». Л. Р. Кызласов жазган «абакан
татарларынын» кайсы урууга таандык экендигине карабастан чын эле өз аты
болгон, алар өздөрүн «хакастар» же «сагай-хаастар» дешпестен, «тадарлар»,
«татарлар» дешкен. Бул ат али күнгө чейин хакастардын жергиликтүү элинде
айтылып келет, аны тилден расмий кабыл алынган «хакастар» сүрүп чыгара алган
жок.
Бул жөнүндө орто кылымдагы жана азыркы кездеги элдер менен тектүүлөрдүн
аттарына толтура, бирок өзүнүн жалган «хакас» деген аты кездешпеген хакастардын
топономикасы менен фольклору эле айтып турбайбы. Мисалы: хыргыс, уйгур,
тиргеш, телек, моол, ойрот, торбет, хитат, соян, сарт ж.б. Андан бөлөк В. Я. Бутанаев
аныктагандай, хакас фольклорунда «тадар» менен кошо Эне-Сайдын жергиликтүү
элинин мурдагы аты «хоорай» бар. «Өткөн мезгилдерде «эмгекчи элдин көп бөлүгү
ойдон чыгарылган «хакас» сөзүн билбестен», өздөрүн «хоорай» жана «тадар» деп
аташканын эмне дейбиз.
Тарыхый чындык ушул фактылардын баарысы менен эсептешүү керек
экендигин айтып турат, а фактылар болсо өткөн мезгилдерде Эне-Сай өзүн «хакас»
деген, же башка бирөөлөр «хакас» деп атаган элдин эч качан болбогондугунун
айкын күбөсү. Мындай мааниге ээ болгон бул сөз XX кылымдын жыйырманчы
жылдарында гана пайдаланыла баштаган, ал региондун элин ошол мезгилден тарта
гана «хакастар» деш керек, бул терминдин жашын көтөрүп ийүү таптакыр туура
эмес. Бул терминди орто кылымдагы Эне-Сай элине жабыштыруу тарыхты
бурмалагандык.
Л. Р. Кызласовдун сынчылары акыйкат белгилегендей, анын концепциясы
терминдерди алмаштыруу менен гана чектелбейт. Тарыхый негизде ажырым
кылынган «кыргыз» менен «кыштымдарды» ойдон чыгарылган «байыркы
хакастар» менен алмаштырып, Л. Р. Кызласов азыркы хакастар түбүндө келип
кыргыз кыштымдарынын кийинки муундары деген көпчүлүккө белгилүү фактыны
жашырып койгусу келет. Ошол эле кезде орто кылымдагы кыргыздар азыркы
хакастардын гана эмес, Теңир-Тоо кыргыздарынын да, тувалыктардын да,
алтайлыктардын жана башка түрк жана монгол тилиндеги элдердин да ичине
кирген.
«Эне-Сайдагы кыргыздар» китебинин «Кыргыз этноними жөнүндөгү» бөлүгүндө
айтылгандарды жыйынтыктап келип, бул эмгектин автору мындай жыйынтык
чыгарат: «Болгон маалыматтар боюнча Сибирдин түштүгүндө орто кылымдарда
өздөрүн «кыргыз» деген, башка элдерге да ушул ат менен белгилүү түрк тилиндеги
эл жашаган. Кыргыздар өз мамлекетинде «кыштым» деген жалпы ат менен
белгилүү, тили жана этникалык жагынан ар түрдүү көптөгөн тектүүлөргө үстөмдүк
кылып турган этнос болгон. Ошондуктан орто кылымга таандык материалдарды
109

www.bizdin.kg

жазууда жана иликтөөдө кыргыздардын өздөрүнө, кыргыз маданиятына, кыргыз
мамлекетине — кыргыз каганатына тиешелүү маалыматтарды жана кыштымдарга
тиешелүү маалыматтарды бөлүп кароо керек». Л. Р. Кызласов жасагандай, бул
этникалык топторду «байыркы хакастар» деген ойдон чыгарылган терминге кошуп
салуу эч негизсиз. Ал муну иш жүзүнө ашыра алган жок. Анын эмгектеринде орто
кылым тексттериндеги «кыргыздардын» ордуна «байыркы хакастар» коюлган,
«орто кылымдардагы хакас маданияты» дегени чынында «энесай кыргыздарынын
маданияты» дегенди билдирет.
«Хакас» термининин тарыхый негизделиши жөнүндөгү маселени талкуулоодо
хакас окумуштуусу, хакас этнографиясы жана фольклору боюнча чоң адис В. Я.
Бутанаевдин 80-жылдарда жазган эмгектеринин мааниси чоң. Ал өз эмгектеринде
Минустун топонимикасында «хыргыс» этнониминин кеңири тарагандыгын
далилдүү көрсөтөт: хакастар азыркыга чейин кыргыздарга таандык археологиялык
эстеликтерди ажыратып баамдай алышат; хакас фольклорунда кыргыздар жөнүндө
көптөгөн маалыматтар кездешет; составына энесай кыргыздары, анын ичинде
Теңир-Тоо кыргыздары кошулган хакас жана башка элдердин тили менен
маданиятында окшош элементтер бар. Ошол эле мезгилде хакас этнографиясында,
топонимикасында жана фольклорунда «байыркы хакастардын» изи да жок, «хакас»
сөзү эч кандай формада кездешпейт. «Хакас» деген сөздүн өзү да хакас тилинин
фонетикалык түзүлүшүнө туура келбейт. Хакастар бири-бири менен сүйлөшкөндө
бул «атты» такыр пайдаланышпайт, алар ушул кезге чейин өздөрүн «тадар» деп
аташат. В. Я. Бутанаев Минустун жергиликтүү элинин баарына таандык «тадар»
этнониминин да жакында эле пайда болгондугуна, ага чейин хакас фольклорунда
сакталып калган «хоорай» деген сөздүн бар экендигин белгилейт. Бул маалыматтар
Л. Р. Кызласовдун божомолдорун бүтүндөй жокко чыгарат. Бул маалыматтар
келтирилген В. Я. Бутанаевдин эмгектери борбордук басмаларда жана ошондой эле
Абаканда, Хакас ТАИИда жарыялагандыгын айтып коюубуз керек. Ошентип, Л. Р.
Кызласов өз божомолун хакас окумуштууларынын жалпы пикири катары алып чыга
алган жок.
«Кыргыз» этнонимин байыркы жана орто кылым тарыхындагы окуяларга
байланыштырып кароого арналган талаш маселелерди «Эне-Сайдагы кыргыздар»
китебинин автору тарабынан талдоого алуусу адистер тарабынан жакшы пикирге ээ
болду. Бул эмгектин негизги жыйынтыктары С. И. Вайнштейн, Ө. Караев, Т.
Чороевдер тарабынан жактырылды. «Эне-Сайдагы кыргыздар» кыргыз тилине
1989—1990-жана 1991-жылдары кайрадан басылып чыкты.
Л. Р. Кызласов эмне кылды? Ал «байыркы хакастарды» башкача жол менен
кароого аракет кылууга өттү. 1987-жылдын акырында ал партиялык органдарга кат
жөнөттү. Анда «Эне-Сайдагы кыргыздарда» азыркы Хакасиянын жергиликтүү
элинин атынан баш тартып, анын ордуна хакас элинин улуттук сезимин
шылдыңдаган
«татарларды»
же
«абакан
татарларын»
алууга
сунуш
кылынгандыгын жазды.
Бул сөздөрдүн чындыкка эч коошпой тургандыгын айтып олтуруунун кереги
барбы. «Эне-Сайдагы кыргыздарда» «абакан татарлары» деген сөз түрмөгү эки жолу
мисалга келтирилет, экөөндө тең Л. Р. Кызласовдун өзүнүн «Да бир ирет «хакас»
жана «кыргыз» терминдери жөнүңдө» деген макаласы мисалга келтирилет. Биринчи
жолу мындай деп айтылат: «Сынчыга макул болуу менен ал (Л. Р. Кызласов — Ю. X.):
«Ооба, «абакан татарлары» өздөрүн хакас дешкен эмес»,— дейт да, «алар өздөрүн
хакастар жана сагай-хакастар деп аташкан»,— деп жазат. Л. Р. Кызласовдон мисал
келтирилген сүйлөм тырмакчага алынып, анын макаласын көрсөткөнбүз. Башка
жеринде: «Л. Р. Кызласов жазган «абакан татарларынын кайсы урууга тиешелүү
экендиктерине карабай чын эле өз аты болгон, алар өздөрүн «хакастар» дешпестен,
110

www.bizdin.kg

«тадарлар», башкача айтканда, «татарлар» деп аташкан»,— деп жазылган. Ошентип,
Л. Р. Кызласов «Эне-Сайдагы кыргыздарда» мисал келтирилген өз сөздөрүн
окугандан улам «улуттук шылдыңга» туш болдубу. «Эне-Сайдагы кыргыздарда»
азыркы хакас этнониминин жерилип жаткандыгы тууралуу айтканы деле ушул
сыяктуу нерсе. Чын-чыныңда бул эмгекте минтип эле ачык жазылган: «Тарыхый
чындык Эне-Сайда өткөн мезгилдерде өзүн «хакас» деп атаган же башкалар «хакас»
термини менен атаган элдин эч качан болбогондугун күбөлөй турган фактыларды
эскертпөөгө милдеттендирет. Бул сөз бул маанисинде XX кылымдын 20жылдарында гана пайдаланууга кирген, ойдон чыгарылган бул терминдин жашын
көтөрбөй ошол мезгилден тартып гана региондун жергиликтүү калкын «хакастар»
деп атоо керек».
Окумуштуулар мына ошол XX кылымда кабыл алынган «хакас» этнонимин Л. Р.
Кызласовдун байыркы жана орто кылымдагы Эне-Сай калкына жабыштыруусун
сынга алышты. Анткени, байыркы жана орто кылымда «хакастар» термини болгон
эмес, а Эне-Сайдын элинин жазма булактарда кездешкен «кыргыз» деген башка аты
болгон Л. Р. Кызласовдун кыргыздарды «байыркы хакастарга» айландыргысы
келгени тарыхты бурмалоо жана эч кабыл алууга болбой турган нерсе. «Байыркы
хакастарды» партиялык органдарга жазылган каттары менен сактап кала албай
калган Л. Р. Кызласов 1989—жана 1990-жылдары эки ирет өткөн мезгилдердеги
«хакас» этнониминин бар экендигин хакас тилинин материалдарынын негизинде
далилдөөгө аракет кылды.
Макалада жаңы далилдер деле жок. Л. Р. Кызласовдун «филологиялык
далилдери» Н. Г. Доможаковдун «хакас» сөзү «хаас» сөзүнүн жетпеген түрү, М. И.
Боргояковдун «хакас» сөзү «хасха» сөзүнүн метатезасынын 2 жыйынтыгы деген гана
сөздөрүн кайталоо. Бул конструкциялар мурда да Л. Р. Кызласовдун эмгектеринде
айтылган. Бирок, талкуу учурунда бул аргументтер окумуштуулар тарабынан
атайылап каралбай калган соң, Л. Р. Кызласов аларды «байыркы хакас (хагас) хахас
этнониминин» реалдуу» далили катары кабыл алган.
Бул «түркологиялык далилдерге» төмөн жакта кайрылышыбыз керек, анткени
мына ошолор 1992-жылкы талкууну чакырган И. Л. Кызласовдун макаласынын
негизин түзөт.
1991-жылы кытай булактарындагы «кыргыз», «хаас», «чик» этнонимдерин С. Е.
Яхонтов кайра талдоого алды. Ал «кыргыз» этнониминин фонетикалык ар кандай
варианттары болгон кытай терминдери «гяньгунь», «гегу», «хягастар» жана
«килигистерди» карап чыкты. С. Е. Яхонтов Н. Ц. Мункуевдин «хягастарды»
«гакастарга» ассимиляцияны эсепке алуу менен жасаган реконструкциясын «негизи
жок» деп тапты. С. Е. Яхонтовдун төмөнкү которундусунун мааниси чоң: «Хакас же
хагас, гакас, кахас («р» жок) түрү кытай, түрк рун жазууларында кездешпейт». Ал
«хаас», «хааш» (азыркы хакастар менен тофалардын кээ бир топторунун аты
этноними, балким, «Моңголдордун жашыруун тарыхында» qanqas түрүндө жана
«Тан жаңы тарыхында» гээчжи түрүндө (бул эл туболуктар менен кошо эскерилет, Б.
а. тувалыктар») кездешиши мүмкүн деп белгиледи. Кытай сөзү «кигу» «чиктерди»
билдирет деп Л. Р. Кызласовдун жазганы фонетикалык жактан туура эмес.
Ошентип С. Е. Яхонтов «хакас» термининин кытай жазууларында кезикпей
тургандыгын дагы бир ирет белгиледи.
1992-жылы И. Л. Кызласов «Этнографическое обозрение» журналына
«Хакастардын аты жөнүндө» деген макаласын жарыялап, «хакас» термини
2

Метатеза — бир сөз ичинде тыбыштардын жаңылыш алмашып айтылышы.

111

www.bizdin.kg

жөнүндөгү жаңы талкууга шыкак болду. Журналда С. Г. Кляшторныйдын, С. Е.
Яхонтовдун, В. Я. Бутанаевдин макалаларына сын пикирлер жана И. Л. Кызласовдун
оппоненттерине жообу жарыяланган. И. Л. Кызласовдун макаласынын атында
Хакасиянын азыркы жергиликтүү элинин аты жөнүндө сөз жүргөнү менен, анын
негизги мазмуну орто кылымдагы Миң-Суу өрөөнүндөгү элди «хакастар» деп атоого
арналган. Төмөндө биз келтирген маселенин тарыхы айтып тургандай эле бул тема
илимде биринчи ирет талкууланып аткан жок. Ошентсе да И. Л. Кызласовдун
макаласында бул маселенин тегерегинде өткөн талкуулардын жүрүшү жана
жыйынтыктары түк эске алынган эмес. «Оппоненттерге жообунда» ал «талкууланып
жаткан маселенин историографиясын катуу эске алуу» «объективдүү чындыкка
алып келет» деп айтканы менен анын макаласында булардын бирөө да жокко эсе.
Бул билинбей же унутулуп калгандыктан эмес, атайлап жасалган иш. Өткөн
талкуулардын материалдарына кайрылуу И. Л. Кызласов коргоп жаткан
концепциянын пайдасына табылган жаңы далилдердин жоктугунун ачык далили,
булардын баары тең өз кезегинде анын атасы Л. Р. Кызласовдун эмгектеринде деле
бар экендигин ким билбейт. Негизинен И. Л. Кызласов өз макаласында атасынын
айткандарын кайталайт да, өзүнөн мурдагы окумуштуулардын эмгектерин
эскербейт. Муну И. Л. Кызласовдун өзү да мойнуна алат. Макаласынын башында ал
«тарыхыйраак» концепциянын бар экендигин жазат. Албетте, сөз Л. Р. Кызласовдун
концепциясы жөнүндө жүрүп жатат. Анын сөзү боюнча, ал концепцияны
оппоненттердин анча «түшүнө бербөөсү» кээ бир жоболордун «толугураак айтылбай
калышынан» улам болуп олтурат. Ошентип, макаланын түп максаты ошол
жоболордун баарын айтып берип «түшүндүрүү».
Мындай ыкма менен И. Л. Кызласов бир четинен тарыхыйраак» концепциянын
чатак жоболорунан кутулат да, экинчиден сын айткан окумуштуулардын
далилдерин байкамаксанга салып, алар менен талаш-тартышка түшпөйт. Ал өз
макаласында теманын бир нече аспектисин талдоого алат да, «хакас» термининин
этноним катары 1918-жылы кабыл алынышынын тууралыгын, филологиялык
далилдер менен бул терминдердин өткөн мезгилдерде «бар экендигин»,
оппоненттерди «байыркы хакастар» деген сөз түркүмүнүн «кыргыздар»
этнониминин ордуна колдонуу «ыңгайлуу» экендигин далилдегиси келет. Бул
маселелер жөнүндө сөз айтуудан мурда, И. Л. Кызласов оппоненттерди канчалык
ишендире алгандыгына токтоло кетүү ылайык. И. Л. Кызласовдун макаласына жооп
катары С. Г. Кляшторный минтип жазат: «С. Е. Яхонтовдун изилдөөлөрүнөн кийин
кытай, байыркы түрк, ислам, византия, кийинчерээк орус жазма булактарында
элдин да, өлкөнүн да аты кыргыз, хыргыз, кыргыз жери деп бир түрдүү аталаары
айдан ачык болуп калды». Бул бизде да, дүйнөлүк илимде да кабыл алынган нерсе,
ага 1990жылы жарык көргөн Э. Пуллиблэнктин атайын эмгеги күбө боло алат. И. Л.
Кызласовдун С. Е. Яхонтовдун изилдөөлөрүнүн жыйынтыктарына Н. Ц. Мункуев
менен В. М. Моржановдун айткандарын каршы коюусу дегеле шоона эшпейт,
анткени тиги эки окумуштуу «лингвисттер да эмес, анын үстүнө кытай тилинин
тарыхый фонетикасы боюнча адистер да эмес».
С. Г. Кляшторныйдын пикири боюнча, «татар» термини «падышалык расмий
системанын жаңырыгы» эмес, анткени ал, жазма булактар айтып тургандай, XIV
кылымдын аягында Жогорку Эне-Сайда табылган.
С. Г. Кляшторный И. Л. Кызласов макаласында «хоорай» терминине көңүл
бурбаганын жазат. С. Г. Кляшторный белгилегендей, айтылгандардын баары И. Л.
Кызласовдун пикири менен «байланыштырылган» эмес. С. Е. Яхотовдун
макаласында мындай деп айтылат: «Чындап келгенде кытай адабиятында хакас
деген сөз жок. Азыр биз сөз кылып жаткан этнонимдин иероглификалык жазуусу
азыр сяцзяст деп транскрипцияланат». Хягас, хагас сөздөрү өткөн кылымдын
112

www.bizdin.kg

башында илимий адабиятта ошол кездеги транскрипциянын эрежелеринен улам
келип чыккан. «Хакас, хагас сөзү орус чыгыш таануу адабиятында пайда болгон
кезде азыркы этнонимдердин бири менен да эч байланыш жок болчу. Жүз жыл
мурун сяцзястар «кыргыз» этнониминин кытайча жазылышы экендиги
аныкталган».
С. Е. Яхонтов мындай деп эскерет: «Чет тилдеги сөздөрдү жазуу учурундагы
иероглифтерди накталай окууну эсепке албаган окшош тектүүлөр, салыштыруулар,
реконструкциялардын илимий баасы жок». Сяцзястар сөзүн талдап көрүү анын
түпкү түрү хыркыс экенин көргөздү.
Макалада жазуулардын баарында тең (кытай тилиндеби же башка тилдердеби)
цзянькунь, цзегу, сяцзястар аттары карама-каршы коюлбайт, тескерисинче, алардын
маанисинин бирдейлиги белгиленет. Сяцхястар сөзү колдонулган же цзегу же
кыркыз (алфавит жазуу эстеликтеринде) сөзү колдонулган контексттер алардын ар
башка мааниде экендигине негиз бербейт. И. Л. Кызласовдун макаласында сяцзястар
менен кыргыздардын ортосундагы маани жагынан айырмачылык далилденбей, жөн
гана айтылат», — деп жазылат.
С. Е. Яхонтов кытай окумуштуулары сяцзястар термини кыргыздарды билдирет
деп эсептешээрин жана кыргыздардын байыркы эстеликтерин «Хакас
мамлекетинин археологиялык эстеликтери» деп атоонун өзү туура эмес экендиги
жөнүндө жазат. Ал андан ары өз оюн минтип улайт: «Ойдон чыгарылган «Хакас
мамлекетинин» эли жазууларда өздөрүн кыргыздар деп аташаарын, коңшулары
да (түрктөр, кытайлар да) аларды ошентип аташаары жөнүндө жазылган. Орхон
жазууларында (Юоль-Тегинге эстелик) кыргыздар жөнүндө «кыргыз эли» катары
(Кыркыз бодун) айтылат, башкача айтканда, аларга деле түрктөргө (түрк бодун),
кытайларга (табгач бодун), согдийликтерге, токузогуздарга, аздарга, эдиздерге ж.б.
колдонулган түрү колдонулат. Башка өлкөлөр менен элдерди саноодо кыргыздар
Кытай, Тибет, Рим (?), татарлар, кидандар катары эле бир тизмеге кирет... Сөз ал
жерде И. Л. Кызласов айткандай, «өлкөнү башкарган уруу» жөнүндө болуп
жаткандыгы белгилүү». С. Е. Яхонтов Л. Р. Кызласов мисал келтирген жазуунун
бузулуп берилгенин белгилейт. Л. Р. Кызласов «кыргыздар (гяньгунь) «байыркы
хакас мамлекетинде «ак сөөк тукум-жуураттуу уруу» болгон дегенди бекемдеш үчүн
Н. Я. Бичуриндин «...гяньгунь чоң эмес уруу» деген котормосун мисал келтирет. Н. Я.
Бичуринде «гяньгунь» эмес, «хагас» деп айтылган, кытай түп нускасында деле
ошентип (сяцзястар) берилген». Макалада азыркы «хаас» жана «хааш»
этнонимдерин реконструкциялаган «хакас» менен салыштыруу четке кагылган.
Балким, бул терминдер жазма булактарга белгилүү болгон орто кылымдагы «канач»
же «канкас» этнонимдери болушу ыктымал. Макаласынын соңунда С. Е. Яхонтов
орто кылымдарда хакас же хагас болуп угулган этнонимди «кытай, түрк
материалдарынан таба албайбыз» деп законченемдүү жыйынтык чыгарат.
В. Я. Бутанаев макаласында азыркы хакастар 70 жыл мурун таңууланып берилген
атты колдонбой, өздөрүн тадар деп аташаарын жазат. Бул маалыматтар «байыркы
хакас» божомолуна катуу сокку урат. Жада калса карып калган хакастар да бул атты
туура айта алышпайт. Муну өз тилин билбеген киши гана билбеши ыктымал. В. Я.
Бутанаев кыргыз этноними көп колдонулган хакас топонимикасы менен
фольклорунан мисалдарды келтирет. Бул хягастар жана кыргыздар термининин
окшоштугун да бир ирет ырастайт. Ал азыркы хакастар менен кыргыздардын
этногенетикалык туугандыгын билдирген маалыматтарды келтирет. В. Я. Бутанаев
хаас, хааш этнонимдеринин жакында эле XVII кылымда Минустун жергиликтүү
элинде хашха термининин трансформацияланышынын аркасында пайда болгонун
жазат. Хааш этноними Чыгыш Саян зонасында чектелүү, ал түрк тилиндеги эл
жашаган Миң-Суу өрөөнүнүн талаа зонасынын «аты» боло алмак эмес. Хакас
113

www.bizdin.kg

окумуштуу-этнографы белгилегендей: «...биз Миң-Суу өрөөнүнүн жергиликтүү
элинин ичинде хакас этноними болмок эмес деп эсептейбиз. Ал болгон да эмес». В. Я.
Бутанаев Минуста орто кылымдын аягындагы «хоорай» этнониминин болгондугун
ырастаган бир топ далилдерди келтирет. Жыйынтыгында ал: «Биздин оюбузча, Л. Р.
Кызласов менен И. Л. Кызласовдун хягастын кытай турүнүн жергиликтүү булактары
жөнүндөгү концепциясы туура эмес»,— деп корутундулайт. Ал илимий адабиятта
кабыл алынган жок».
Жогоруда айтылгандардан улам биз И. Л. Кызласовдун «тарыхыйраак»
концепцияны түшүнүүдөгү «так эместиктерди» жок кылууга болгон далалаты ишке
ашпагандыгын көрөбүз. Бул концепцияны оппоненттердин баары четке какты.
Ошондуктан «оппоненттерге жообунда» ал баарын кайра баштады.
«Хакас» терминин коргоого алуудагы анын эң негизги далили сяцзястар»
сөзүнүн кытай тили боюнча адистер тарабынан ар түрдүү окулушу. Чынында эле
бул кытай сөзү синологдор тарабынан ар кандай окулат. Бирок окумуштуулардын
бири да, И. Л. Кызласов С. Е. Яхонтовго каршы койгусу келген Н. В. Кюнер да
«тарыхыйраак» концепцияны колдоп чыгышкан эмес. Н. В. Кюнерди бул
концепциянын жактоочусу катары көрсөтүү анын эмгектерин бурмалоо жана
мисалдарды жулкуп алуу менен гана ишке аша турган нерсе. Жогоруда
айтылгандай, Н. В. Кюнер адегенде «хягастар» терминин «кыргыздарга» коюлган
жасалма ат катары кабыл алган, кийин «кыргыздар» менен «хакастар» «бир эле
элдин» ар кайсы бөлүгүн көрсөтөт деп ойлогон. Бирок кайсы элдин? «Хакастар»
«хакастардын» бөлүгү болмок беле. Бул болбогон нерсе да.
И. Л. Кызласовдун макаласында кытай жазуусу «Таншу хэчаодан» мындай мисал
келтирилет: «түндүк варварлар өз тилинде ... хакас кылышты». А чын-чынында
текстте минтип айтылат: «кийинчерээк өз тилинде түндүк варварлар ката кетирип
хягас кылып коюшту, уйгурлар алар жөнүндө кеп салып «сары кызыл жүздүүлөр»
деп аташчу. Эгер мисал келтирилген булакта «ката кетирип» деп айтылып турса
анда эмне үчүн И. Л. Кызласовдун макаласындагы мисал келтирилген сүйлөмдө ал
сөз чекиттер менен алмаштырылып коюлган? Бул мисал келтирилген булактарды
бузуу эмей анан эмне?
Талкуунун «түркологиялык» аспекттерине өтүү менен И. Л. Кызласов жогоруда
айтылган «хаас» жана «хасха» терминдерине кайрадан кайрылат. Рун
тексттериндеги кыргыздар жөнүндөгү маалыматтарды эскерип, ал «кыргыз эли»
дегенди билдирген «кыркыз бодун» деген сөз түркүмүн жокко чыгарууга аракет
кылат да, «кыргыз эркектери», «кыргыз аскери», «кыргыз каганатынын эли» деген
башка маанилерди сунуш кылат. Ошентсе да сунуш кылынгандардын бири калбай
«тарыхыйраак концепцияга» туура келбейт, анткени ал концепция боюнча
«кыргыздар» болгону «тукум-жуураттуу ак сөөк эл» да. Суджин жазуусундагы «Мен
— кыргыздын уулумун» деген фраза да каармандын «орто кылымдагы
хакастардын» «тукум-жуураттуу ак сөөк уруусуна таандык экенине эч далил болуп
бере албайт. Орто кылымда «эль» термини «коомдун катардагы толук укуктуу
мүчөсүн» — эркек-жоокерлерди билгизген. И. Л. Кызласовдун бул фактыны кабыл
алышы анын Г. Дерфердин байыркы этнонимдер жөнүндөгү оюна кошулушу,
«кыргыз» терминин «татар» I жана «түрк» этнонимдери менен катар коюу
булактарда кездешкен, «кыргыздар» да мына ушул этнонимди билдирээрин ал
чынында моюнга алды дегенди билдирет.
«Оппоненттерге жообунун» корутунду бөлүгүндө И. Л. Кызласов «хоорат»
термининин этноним маанисин танат да, «өткөн талкуу этнонимдердин өзгөрүп
турма тарыхый мазмунунун татаал маселеси кайсы бир илимдин (тил таануу,
филология жана тарых) материалынын негизинде эле чечиле койбостугун, ал колдо
бар маалыматтардын баарын дыкаттык менен талдап чыгууну талап кылаарлыгын
114

www.bizdin.kg

көрсөткөндүгү» жөнүндө жазат. Бирок И. Л. Кызласов алдына койгон максатын —
«тарыхыйраак концепцияны» түшүнүүдө «так эместиктерди жоготууну» ишке
ашыра алган жок.
Эне-Сай жана Теңир-Тоо кыргыздарынын этникалык жакындыгы жана азыркы
кыргыз элинин өткөн мезгилдерде көчүп келген энесай кыргыздарынан таралышы
жөнүндөгү маселе окумуштууларды көптөп бери тынчсыздандырып келет.
Кыргыздардын Эне-Сайдаги Жуңгар жерине («буруттар» деген ат менен
белгилүү) көчүп келүүсү жөнүндөгү божомолду биздин историографиябызда
биринчи болуп Г. Ф. Миллер айткан. Андан кийин И. Е. Фишер кыргыздар ЭнеСайдан Теңир-Тоого XVII кылымдын акырында Россия менен келишимдин
негизинде жуңгурлар тарабынан көчүрүп келинген дейт. Эне-Сай кыргыздары
менен Теңир-Тоо буруттарынын жакындыгы жөнүндөгү ойду Ю. Клапрот, К. Риттер
ж.б. да колдошкон. Н. Я. Бичурин Эне-Сай жана Теңир-Тоо кыргыздарын бөлөк-бөлөк
эл деп I эсептеген. XVIII жана XIX кылымдын башында жуңгарлар айдап келгендиги
туурасында жазылган кытай хроникалары жана орус тарыхый документтери
болгон. Бул Теңир-Тоого көчүп келүү менен байланышкан. Бирок, ошол кезде эле
Теңир-Тоодо кыргыздар эбактан бери жашайт деген фактылар болгон. Буга I
кызыккан Ч. Валиханов маселени чечүү үчүн Абул-Гази-хандын чыгармаларын жана
кыргыздардын тарыхый уламыштарын пайдаланган. Ал кыргыздардын эч кайдан
көчүп келбегендигин, «элдин өзүнүн уламыштарында да бул жөнүндө
айтылбастыгын, бир добуштан өз мекени катары Анжыян тоолорун аташаарын
билет да, кыргыздар анжыяндыктарбы деген ойдо калат. Чынында эле байыркы
кыргыздар азыркы жерлерде — Кашкардан , Анжыян тоолоруна чейин илгертен
жашайт». Анын үстүнө «илгертен» деген сөз Ч. Валиханов үчүн «XVII кылымга
чейин» дегенди билдирет. Ал кыргыздардын Теңир-Тоого жуңгарлар тарабынан
XVII кылымда көчүрүлүп келгендигин гана жокко чыгарат да мындай деп жазат:
«Бул маселени тактоо керек, биринчиден, байыркы кыргыздардын Чыңгызханга
чейин азыркы Чыгыш Түркстанга көчүп келген сибир кыргыздары менен бир эле эл
экендигин; экинчиден, сибир кыргыздарынын, мурда айтылып жүргөндөй,
көчкөндөн жок болбогондугун, жаратылыш шарттарынан улам кетишпегендигин,
мурда жашаган жерлеринде эле тураарлыгын». Ошону менен ал кыргыздардын
Сибирден моңголдорго чейинки мезгилде Чыгыш Түркстанга көчүп келиши мүмкүн
дейт.
В. Радлов бул маселенин XIX кылымдын ортосунда изилденишинин абалына
таянып, адегенде кыргыздардын Эне-Сайдан ТеңирТоого көчүшүн IX кылымдагы
кыргыз мамлекетинин гүлдөшү менен байланыштырган. Бирок, кийинчерээк ал өз
оюн өзгөртөт да, мындай божомол айтат. Кыргыздар Саяндын түштүгүрөөк
жерлеринен XIII кылымда моңголдор тарабынан үч багытка: Бир топ Теңир-Тоого,
бирөө Миң-Сууга, үчүнчү топ Саяндан түндүккө сүрүлүп чыгат. Бул божомолун
айтууда В. Радлов этнография жана тил илиминин маалыматтарына таянат.
Кыргыздардын уруучулук составы жөнүндөгү материалдарды жана кытай
булактарындагы «бурут» жана «болюй» терминдеринин окшоштугу жөнүндөгү ойду
пайдалануу менен Н. А. Аристов кыргыздар усундар деген ат менен Теңир-Тоодо
биздин доорго чейинки III кылымдан тарта эле жашап келген деген божомолун
айткан. Н. А. Аристов энесай жана Теңир-Тоо кыргыздарынын чыгышын усундар
менен байланыштырган.
Кыргыздардын чыгышы жөнүндө В. В. Бартольд бир нече божомол айткан.
Адегенде ал кыргыздар Эне-Сайдан Теңир-Тоого IX—X кылымдарда эле көчүп
келген деген. Бирок, кийинчерээк ал «XVI кылымда гана кыргыздар азыр жашап
турган жеринде биринчи жолу эскерилет, анын үстүнө алардын ал жерге качан жана
кантип келгендиги туурасында эч маалымат жок» деген жыйынтыкка келген. Г. Е.
115

www.bizdin.kg

Грумм-Гржимайлонун көз карашы башкача болгон. Ал кыргыздар Теңир-Тоого IX
кылымда көчүп келиши мүмкүн, бирок алардын орто кылымдын ортосунда энесай
кыргыздары менен этногенетикалык байланышы жок деген. Ал «бурут
кыргыздарды» Теңир-Тоо кыргыздарынын ата-теги катары кабыл алган. Алар
моңголдорго чейинки Баргуджин-Токумда жашап турушкан да, «балким, XVIII
кылымда» ТеңирТоого көчүп келишкен.
Бул маселени чечүүдө археологиялык материалдарды А. Н. Бернштам биринчи
жолу кенен пайдаланган. Ал Эне-Сай менен Теңир-Тоо биздин доорго чейинки IV
кылымдан тартып бир этномаданий бирдикте болгон деп эсептейт. Бул
этномаданий бирдик гунндардын кол салышы менен түзүлөт. «Эне-Сай менен
Теңир-Тоо — борбордук азия мамлекеттери үчүн эки фронт. Гунндардын жүрүшү
усундарга да, Эне-Сай кыргыздарына каршы да бирдей эле багытталган».
Кыргыздардын «Теңир-Тоолук жана энесайлык» деп эки бутакка бөлүнүшү мына
ушул мезгил менен байланышкан», «Анча-мынча биригүү процесси» Түрк
каганатынын ичинде жүргөн. Ошенткен менен түрктөр да, уйгурлар да согушту «эки
фронтто» жүргүзүп келишкен». «IX—X кылымдар Эне-Сай кыргыздарынын жеңиш
доору жана кыргыздын баатырлык эпосу «Манастын» түзүлүш доору». А. Н.
Бернштамдын айтуусу боюнча Манастын прототиби болуп 840-жылы уйгурларды
жеңген «Яглакар-хан» эсептелет. А. Н. Бернштамдын ою боюнча, кыргыздар ЭнеСайдан ТеңирТоого биздин доорго чейинки I кылымдан XVIII кылымга чейин бир
нече жолу көчкөн XIII кылымда эл болгон азыркы кыргыздардын уюткусу, анын
пикири боюнча, энесайлык кыргыздар түзгөн. А. Н. Бернштам Эне-Сайдан ТеңирТоого келген кыргыз маданиятынын изи катары Кочкор кенчиндеги буюмдарды
жана аты менен кошо коюлган мүрзөлөрдү эсептейт.
1950-жылдары Кыргызстандын территориясында кыргыздардын этникалык
тарыхы жана этногенези боюнча материалдарды изилдеген комплекстүү
экспедиция жүрдү. Ал экспедициянын натыйжалары кыргыз элинин келип
чыгышына арналган илимий талкууда жана экспедиция жыйынтыктарында
чагылдырылды. Бул маселени чечүүдө археология, антропология, этнография,
лингвистика маалыматтары пайдаланылды. Антропологдор Г. Ф. Дебецтин, Н. Н.
Миклашевскаянын, В. П. Алексеевдин, В. Э. Гинзбургдун ж.б. ойлору каршы чыкты.
Алардын кээси кыргыздарды борбордук азиялык, кээси түштүк сибирлик
монголоиддерге кошот. Айрымдары азыркы кыргыздардын келип чыгышын ЭнеСай менен байланыштырат. Этнограф С. М. Абрамзон энесайлык кыргыздар азыркы
кыргыздардын түзүлүшүнө катышуусу ыктымал, бирок алардын уюткусун түзгөн
эмес дейт. А. X. Маргулан, Б. Д. Жамгырчинов, А. X. Хасановдор Теңир-Тоодогу
кыргыздардын автоттоности жөнүндөгү пикирди колдошту. Өз ойлорун тилчилер
айтышты. Л. Р. Кызласов Эне-Сай менен Теңир-Тоо кыргыздарынын
этномаданияттык байланыштары такыр болгон эмес деп чыкты. А. Н. Бернштам
мындай байланыштардын бар экенин ырастады. Жалпысынан алганда талкуу
кыргыздардын этногенези жөнүндөгү маселенин толук деңгээлде изилдене элек
экендигин айтып, мындан ары да бул багытта иш жүргүзүүнү белгиледи. Ошол
жерде бар маалыматтар боюнча кыргыз эли жана анын маданияты: жергиликтүү
орто азиялык жана борбордук азиядан келген эки компоненттен тураарлыгы
айтылды.
1960-жылдардын башында кыргыздардын этногенези жөнүндө бир топ
эмгектерди тарыхчы К. И. Петров жазып чыкты. Ал кыргыздардын уруучулук
составы, анын тили жана антропологиялык өзгөчөлүктөрү жөнүндөгү
маалыматтарды изилдеп көрүп, кыргыздар Эне-Сайдан Теңир-Тоого моңголдорго
чейин көчүп келген эмес деген жыйынтыкка келди. Анын ою боюнча, азыркы
кыргыздардын ата-теги Обь дайрасынын башында биздин доордун I кылымынын
116

www.bizdin.kg

акырынан тарта жашаган жана биздин доордун ХШ-ХV кылымдарында Теңир-Тоого
чыңгызиддердин согушунун жүрүшүндө моңголдордун кысымы менен келген
кимак-кыргыз (кыпчак-кыргыз) тектүүлөрү болгон. К И. Петровдун пикирине Л. П.
Потапов, С. М. Абрамзон, Ө. Караевдер каршы чыгышканы менен анын көз карашы
Кыргызстандын тарыхы боюнча эмгектерде чагылтылган.
А. Арзыматов азыркы кыргыз элинин ичине XVIII кылымдын башында
Жуңгарияга кошулуп келген энесайлык кыргыздар кириши мүмкүн деген
божомолду айткан. Ошенткен менен бул туурасында эч маалымат жок. Эне-Сай
кыргыздарынын бөлүгү жуңгарларга кыргыз-калмак деген ат менен кошулуп
кеткендиги белгилүү, алар азыркыга чейин кытайдын Шинжан-Уйгур автономдуу
районунун бөлүгү болгон Жуңгариядагы Эмель дайрасынын боюндагы өрөөндө
жашашат. Энесай кыргыздарынын да бир бөлүгү калмактарга кошулуп кавказ
алдындагы талааларга көчүп кетишкен. Кыргыздардын этникалык топтору азыркы
калмактардын, астрахань татарлары менен башкырлардын арасында бар. Акырында
Жунгарияга айдалып кеткен Энесай кыргыздарынын тукумдары Цин империясы
тарабынан жунгар хандыгы талкалангандан кийин маньчжурияга көчүрүлүп келген
фуюй кыргыздары болушу ыктымал.
С. Г. Кляшторный, А. А. Мокеев, В. П. Мокрыниндер өз эмгектеринде кыргыз
элинин этногенези жана кыргыздардын ТеңирТоого көчүп келиши жөнүндө өз
концепциясын сунуш кылышкан. Алар К. И. Петровго кошулушуп азыркы
кыргыздардын этногенезинин борбору IX кылымда Энесайдан кыргыздардын бир
бөлүгү көчүп келген иртыш бойлору, Түндүк жана Тоолуу алтай болгон дешет. X—XII
кылымдарда бул жерлерде кыргыздар баштаган, бирок кимак-кыпчак
тектүүлөрүнөн турган этносаясий топ пайда болгон. XII кылымдан кийин
кыргыздар кыпчак чөйрөсүндө толугу менен ассимляцияга учурап, бирок жаңы
этноско өзүнүн «кыргыз» деген этнонимин берген азыркы кыргыздардын негизин
түзгөн ошол алтайлык кыргыздар XV кылымда Алтайдан Теңир-Тоого көчүп
келишкен. Бул концепцияны Ө. Караев, Т. К.Чороев, В. Я. Бутанаев, Ю. С. Худяков, Ю.
И. Трифоновдор сынга алган. Түрколог Э. Р. Тенишев кыргыз этносу менен кыргыз
тилинин түзүлүшүнүн энесайлык, алтайлык, тяншандык деген үч этабын бөлүп
көрсөтүүнү сунуш кылган 1990-жылы фуюйлук кыргыздарга барган С. Г. Скобелев
бул элдин Маньчжурияга Жунгарияны циндер XVIII кылымда басып алгандан кийин
келишкендигин ырастаган маалыматтарды чогултуп келген.
Акыркы он жылдыктагы Энесай жана Теңир-Тоо кыргыздарынын байланышы,
алардын ортосундагы этногенетикалык байланыштардын бар же жок экендиги
туурасындагы талкуулар бул маселенин тарых илими үчүн актуалдуу экендигин да
бир ирет ачык-айкын көргөздү.
Азыркы илимдин деңгээлинен алып караганда кыргыздардын чыгышы жана
миграциясы жөнүндөгү бир топ божомолдор өз маанисин жоготуп койду. Теңир-Тоо
менен Энесай элинин неолит, коло, эрте темир доорундагы этномаданий
жалпылыгы жөнүндөгү көз караш жок, эскирип калды. Алар европеиддик
антропологиялык белгилерге таянуу менен жазма булактар аркылуу орто
кылымдагы кыргыздарга таңууланган. Түштүк Сибирь менен Теңир-Тоо бойлорун
кошкондо Борбордук Азиянын көчмөн тектүүлөрүнүн ортосундагы айрым бир
этномаданий окшоштуктар коло жана эрте темир кылымынын доорунда болгондугу
талашсыз, бирок ал кыргыздардын этногенез маселеси менен түз байланышы жок.
Н. А. Аристов биздин доорго чейинки II—I кылымдардагы жана биздин доордогу
XVIII кылымдагы окуяларды баяндаган кытай булактарындагы кээ бир
этнонимдердин окшоштугуна таянган. Азыр андай окшоштук жөнүндө айтып да
болбойт. А. Н. Бернштам Борбордук Азиянын байыркы элин бир этнос катары карап,
ага хунндарды, түрктөрдү жана уйгурларды каршы коёт. Бирок кыргыздар маданий
117

www.bizdin.kg

жактан жакын бул көчмөн этносторго тууган түрк тилиндеги эл болгон. А. Н.
Бернштамдын кыргыздар IX кылымда Теңир-Тоого көчүп келген деп айтканы да
мезгил сыноолорунан өтө алган жок. Анда ал аты менен кошо коюлган фактыларды
эске алган. Бул божомолдун негизинде С. В. Киселев, Л. А. Евтюхова, В.П.
Левашовалар кыргыздардын Теңир-Тоого IX кылымда көчүп келгендиги, өлүктү
минген аты менен кошо коюу салты жөнүндө айткан жаңылыш пикирлери турат.
Азыр ал пикир кайра каралып чыкты. Ошол эле мезгилде А. Н. Бернштамдын орто
кылымдагы Теңир-Тоодогу торевтика кыргыз табылгалары жөнүндөгү пикири өз
күчүн жоготпойт.
Кыргыздардын чыгышы жөнүндөгү автотонистик концепция да мезгил сынын
көтөрө алган жок. Азыркы кыргыздардын уруулук составы анын айрым этникалык
компоненттеринин Борбордук Азиядан чыккандыгын күбөлөйт.
Л. Р. Кызласовдун энесай жана тяншань кыргыздарынын ортосунда эч кандай
этногенетикалык байланыштар болгон эмес жана азыркы кыргыз эли «Борбордук
Азия кыргыздарынан чыкты» деген божомолу да сын көтөрө алган жок. Азыр,
энесай кыргыздарынын азыркы кыргыз этносунун составына компоненттердин
бири болуп киргендиги жалпыга маалым. «Борбордук Азия кыргыздарына келсек,
аны Л. Р. Кызласов ойдон чыгара койду да, «Борбордук Азия кыргыздарынын
тарыхын топтоо биздин максат эмес», — деп таштап салды.
Азыркы кыргыздардын Алтайдан чыгышын жактаган С. Г. Кляшторный, А. А.
Мокеев, В. П. Мокрынин, ж.б. пикири туурараактай көрүнөт, ал пикир көптөгөн
таамай далилдерге таянат, мисалы, алтайлыктар менен кыргыздардын
антропология, маданият жана тил жагынан окшоштуктары. Бирок бул пикир бул
окшоштуктардын келип чыгыш мезгилин жана ордун тактабайт, анткени анын
Алтайда болбой калышы да ыктымал, алтайлыктардын ата-бабасы Борбордук
Азиянын ар кайсы райондорунан тартып, Чыгыш Монголияга дейре жашашкан.
Кыргыздардын маданияттагы, фольклордогу, тилдеги окшоштуктары СаянАлтайдын башка элдеринде — хакас менен туваларда бар. Бул божомолдун көп
жерлери Алтай менен Иртыш бойлорунун археологиясына туура келе бербейт. IX—X
кылымдарда Обь жана Иртыш бойлорунда кимак менен кыргыздардын маданияты
чектеш болгон, бирок ал жерде «кимак-кыргыз маданияты» пайда болгон жок.
Кимактар Тоолуу Алтайда жашашкан эмес. X кылымдан кийин кимак маданияты
жок болуп кеткен. Ошол эле мезгилде /XI—XII кылымдар/ кыргыздар Тоолуу Алтай
жергесинде жашап жаткан, ал жерде ошол доорго таандык кыргыз эстеликтери
табылган. Ошентип «Алтай менен Иртыш бойлорундагы кимактар менен
кыргыздардын
кошулуп
кетүүсү»
археологиялык
маалыматтар
менен
далилденбейт. Теңир-Тоодо «кимак-кыргыз тектүүлөрүнүн» эстеликтери табылган
эмес. Тескерисинче кимак мамлекети жок болгондон кийин анын негизги калкы
болгон кыпчактар биздин доордун II миң жылдыгында Теңир-Тоого эмес,
батыштагы Урал, Волга, Кара деңиз бойлоруна көчүшүп, XI кылымдан тарта
половецтер деген ат менен белгилүү болушкан. Жогоруда айтылгандардын баары
тең божомолдун «кимак» бөлүгү катуу оңдоого муктаж экендигин көрсөтөт.
Бизге белгилүү ой-пикирлердин олуттуураагы IX—X кылымдарда кыргыздардын
Энесайдан чыгыш Түркстанга эки этап менен көчүрүлүшү, биздин доордун II миң
жылдыгынын башында кыргыз этносунун экиге бөлүнүшү жана XV кылымда чыгыш
түркстандык кыргыздардын Теңир-Тоого көчүп келиши болуп эсептелет. Бул көз
караштын айрым аспектилерин мурдараак В. Радлов, В. В. Бартольд, А. Н.
Бернштамдар колдогон. 1960-жылдардан баштап ал көз карашты Ө. Караев колдоп,
андан ары өнүктүрө баштайт. Бул көз караш булактарда да колдоого ээ болот. Ал
булактарда кыргыздардын Чыгыш Түркстанга жасаган жортуулу жана IX кылымда
бир топ шаарларды басып алуусу жөнүндөгү маалыматтар кездешет. Бул басып
118

www.bizdin.kg

алуулар канчалык мезгилге созулбасын, бирок ошонун эле өзү кыргыздардын
Чыгыш Түркстанда такай болуп туруусунун анык күбөсү. Ушул региондон табылган
кыргыз торевтикасынын жана кыргыз рун жазууларынын үлгүлөрү ошол мезгилге
таандык. Борбордук Азия талааларын кидандар басып алгандан кийин
кыргыздардын бирдиктүү этникалык массиви экиге бөлүнгөн. Кыргыздардын бир
бөлүгү Саян-Алтайда калса, бир бөлүгү Чыгыш түркстанда калган. X кылымдын
акырында чыгыш түркстандык кыргыздар турфан уйгурларына көз каранды болуп
калышкан. Бул туурасында ошол кезде уйгурлардын турфандык мектебине барган
сун элчиси Ван Янде эскерет. Кыргыздар түрктөр, чигилдер, ягмалар, карлуктар
жана башка тектүүлөр сыяктуу эле «гаочан мамлекетинин башкаруусу алдында»
болушкан. Ө. Караев, X—XII кылымдардагы кыргыздар жөнүндө жазылган ислам
булактарынын баарын карап чыккан. Анда кыргыздардын жери уйгур
идукуттарынын ээлеген жеринин түндүк жана батыш чек араларын бөлбөй, карлук
менен ягмалардын чыгышында, чигилдердин түндүгүндө, кимактардын түштүгүндө
орун алган делет. Анда кыргыз маданиятында мусулмандар менен коңшу туруудан
улам кээ бир нерселердин өзгөрүп кеткендиги айтылат. Мисалы, өлүк коюу
салтында кремациядан ингумацияга 3 өтүп кетүү. Ушулардын баары тең
кыргыздардын чыгыш түркстанда жашагандыгынын күбөсү. Ислам булактарында
Энесай менен Чыгыш түркстандын кызыгуулары жөнүндөгү маалыматтар ар түрдүү
тексттерди компиляциялоо учурунда кошулуп кеткендигин, ошондуктан бул
маалыматтардагы чаташтыктардын көп экендигин тактап коюубуз керек. Булактар
XII кылымдагы Кара-Кидан гурханы Еюй Дашинин жортуулу жөнүндө айтылгандан,
кейпи чыгыш түрк: стандык кыргыздар жөнүндө сөз жүрүп жатат. Ал Кашкар менен
Коконду басып алгандан кийин «аскерлерин кыргыз жерине жиберип... Бешбалыкты
басып алган» дегенде сөз чыгыш Түркстан жөнүндө жүрүп жатат, наймандардын
«уйгур мамлекети» менен чектеш «кыргыз областына» жортуулу жөнүндө деле
ошонун өзүн айтууга болот. Кийинчерээк XII кылымда чыгыш түркстандык
кыргыздардын жерин монголдор басып алган. Жагатай менен Хайдуунун улустары
кыйрагандан кийин, алар Моголистандын составына кирип кетишкен. XV кылымда
кыргыздар Моголистандагы «токой уруусу» катары эскерилет.
Кыргыздар моголистандын төбөлдөрү үчүн мамлекеттеги «чырчатактардын
баарынын баштоочулары» болгон соң аларды Теңир-Тоого көчүрүп ийишет. Башка
булактардын айтуусу боюнча XV кылымдын ортосунда кыргыздардын бир бөлүгү
«башаламандыктардан качып барып тоолорго жашынган» /ТеңирТоого/. XVI
кылымда кыргыздар Мухаммед баш болуп бириккени белгилүү.
Чыгыш Түркстандан азыркы Кыргызстандын территориясына көчүп келген
ошол кыргыздардын тегерегинде азыркы кыргыз этносу түзүлө баштаган,
кыргыздардын этногенезин изилдөө тарыхындагы негизги талкуу учурларын карап
чыгуу бул маселенин кыргыздардын жана башка түрк тилдүү Азия элдеринин
тарыхый жолун түшүнүүгө канчалык көмөк экендигин көрсөтөт. Бул маселелерди
ийгиликтүү чечүү үчүн кыргыздарды окуп үйрөнүү илимин изилдеген көп
өлкөлөрдүн окумуштууларынын баш кошуп иштеши керек. Кыргыздарды окуп
үйрөнүү илимин бир нукка салып, андан ары алып кетиш кыргыз
окумуштууларынын алдындагы чоң милдет.
Которгон
ЭСЕНТУР КЫЛЫЧЕВ

3

Кремация — өлүктү өрттөө

119

www.bizdin.kg

120

www.bizdin.kg

МАМБЕТСАДЫК ӨМҮРАЛЫ УУЛУ
КОЧКОРДОГУ 1916-ЖЫЛДАГЫ КӨТӨРҮЛҮШ
1913-жана 14-жылдарда Кочкор айлында аба шартында башка жерге буудай
бышпай, Сөөк-Кара-Булуң ортосунда буудай айдалчу боз талаа бар эле. Ошерге
орустун байлары келип кыштак салып, пайдаланат деп 500 гектар жерди запаска
кестирип коюп, ал жерге мурун пайдаланып жүргөн элди мал-жаны менен
жолобосун деп катуу тыюу салып, эгер малы кирип кетсе кармап айып салчу.
Жергиликтүү эл жалаң арпа токоч жеп, арпа жарма ичип, кесме жасоого буудай ун
издеп, ат менен Шамшы белин ашып, Токомокко чубап, буудай ун сатып алып, аябай
азапты тартып, падыша өкмөтүнө көпчүлүк эл абдан нааразы болгон.
1916-жыл, июль айы. Падыша өкмөтү биринчи дүйнөлүк согушта жеңилүүгө
дуушар болуп, кыргыздан солдат алмакчы болгондо аскерге жергиликтүү байманап, болуш, бийлер өз балдарын алып калып, кедей-дыйкандардын балдарын
жибермекчи болгон. Алар солдатка баруудан баш тартып, эл көтөрүлүш жасашты.
Себеби, Убуке уулу Канат болуш падышанын буйругу боюнча Пишпек уезинин
жашыруун кеңешмесине барып келип, солдатка алынуучулардын тизмесин
старшинадагы кароо китепчелерден алат. Китепчеден тизмени көчүрүп жатканда
бул жашыруун сыр элге угулуп кетип, тизмеге кирген 300 чамалуу жаш жигиттер
чогулуп, элден бөлүнүп, жайлоо жакта жүргөн жарактуу атайгырды кармап минип
алышып, Үч-Куулуктун чатындагы кыштоо чабындыга чогулушуп: «Канат болуш
бизди солдатка бермек болуптур. Биз барбайбыз», — деп короодон койлорду өңөрүп
кетип, көрүшөбүз деп жатып алышат.
Канат болуш солдат бербейин десе, падышадан коркот. Берейин десе, көтөрүлүш
кылган элден коркуп айласы кетип, өзү динчил адам болгон үчүн: «Ойлонуп шарият
жолун издегиле, шарият кайсыны кааласа ошону кылалы», — деп Кочкордогу чоң
динчил молдолорду бүт жыйнап, айылдан обочо барып, чоң ак үйдү тиктирип, бир
семиз тайды сойдуруп, кымызды чанач-чанач керегенин көзүнө байлатып:
«Китептериңерди ачып карап, эмине кылыш керек, беш күн сүрүктө тапкыла», —
деп молдолорго буйрук кылат.
Молдолор беш күн китептерин аңтарып жыйынтыгын чыгарып, Канат болушка
жооп берди. «Орус падышасы Николай каапыр, мусулман балдарын солдатка аламын
деп зордук кылса бербей «нээти казат» уруш жасоо керек. Ал урушта каапырды
өлтүрсө чоң сооп болуп, бейишке чыгат. Эгер каапырдан өлсө шейит болуп бейишке
чыгат. Эгер каапырдан качса тозокко түшөт», — дешти.
Эмесе элге сүйлөшүп уруш чыгарыш үчүн Сарала-Саз, Акбел деген жерге бүгүн
Абайылда, Темирболот деген эки болуш элди — эркек, аялды чогултуп митинг
жасап, молдолордун чечени Аалыбай ажынын сөзүн угушту. Молдонун сөзүн уккан
эл: «Балдарыбызды падышага солдатка бербейбиз. Бергенден көрө «Нээти казатка»
урушка чыгабыз!» деп кыйкырып макул болушту.
Аалыбай молдо: «Эмесе бир кишини кан көтөрүп шайлап, ошого баш ийиш керек.
Кимди кан шайлайсыңар?» деди.
Чогулуштун аркы катарынан узун бойлуу кара көрпө тебетейчен, кара күрөң
кашкар чепкенчен, кара сакалчан манап Бектендин уулу Токтосун — болуш Канат
ажыны кан көтөрүшкө сунуш кылды. Элдин баары бир добуштан кубаттап, Канат
ажыны кандыкка көтөрүштү.
Канатка чоң ак селде чалып, кызыл жибек кымкап кийгизип, чоң ак боз атты
токуп, ошол жерден көтөрүп мингизишти.
Бул кандын айтканына баш ийип аткарбасак ушул ак боз бээдей мууздалалы деп
орто жерге семиз бээни жетелеп барып, ант берип бата кылышты.
121

www.bizdin.kg

Ошентип Канат кан өз бийлигине киришмек болду.
КАНАТ ХАНДЫН ИШКЕ КИРИШИ

Жайдын күнү, 1916-жылдын июль айынын аягы эле, солдатка барбайбыз деп
көтөрүлүш жасап, чатта чогулуп жаткан 300 атчан жигитти чакырып: «Силерди
солдатка бербей, орус падышасына каршы уруш ачмак болдук. Эр болсоңор ошону
менен урушуп көргүлө. Эми силер менин жоокеримсиңер. Кегети белин ашып барып,
найза сапка жарай турган карагай, шыргый кыркып келгиле», — деп жиберди. Дагы
жыйырма чактысын тоого арча кыркып, көмүр өчүрүп ташып бергиле деп жиберди.
Эл бардык тапшырылган милдеттерди аткарып жатышты.
Бүтүн Абайылда элинде болгон темир усталарды жыйнап, Бокту-Төрдөгү КошКөлдүн жанындагы Жантык конушка үйлөрдү тиктирип, чоң усталар: Түгөлдүн уулу
Жунушалы, Нааматбек, Казыбай усталарды башчы кылып, калган усталарды
көрүкчү, балкачы кылып, күндөп-түндөп бөрү тил найза, шап, айбалта, кылыч, така
ж.б. жабдыктарын жасата баштады.
Жыгач усталарды жана колу жөндөмдүү кары-картаңдарды жыйнап,
шыргыйларды аачып, копшоп, кургатып, найзага, айбалтага саптап, найзаны карыга,
үзөңгүгө иле турган кылып көзөтүп, бүлдүргө тактырып даярдык көрүлдү.
Орус падышачылыгы солдат алам деген бийлигине каршы көтөрүлүш жасап,
аларга каршы уруш ачканы жатканын айтып, силер да кошулгула деп туш-тушка
элчи жиберет.
Чүй багытына Бакалдын уулу Сооронбайды, жедигер Боронбай уулу Түмөнбайды
Кеминдеги Шабдандын балдарына, тынайдан Дүр, Мамбетаалыны Чүйдүн солто
элине жиберди.
Кочкор, Жумгал багытына Шамейдин уулу Борончу деген жигит кетти. Кочкорго
Надырбек, азык Сарбайга, Жумгалдагы кургак Курманга, Көкүмбайга, кулжыгачка
Мурат уулу, кулжыгачтагы Байзактын Мурзабегине, Эшимбектин Шераалысына,
Түнкатардын Кудайбергенге элчи жиберди. Алардын жообун күтүп отурбай эле
ишке кирише берди.
КАНАТ ХАНДЫН ЧАБУУЛГА АТТАНЫШЫ

Камылгасы бүткөндөн кийин төрдөн бөксөдөгү мелтиреген түз жайлоосу «ИйриСуу» деген жерге көчүп келип конгон. Аскерин быкылдатып жыйнап, август айынын
башында ишемби күнү иш башта дегендей, ишемби күнү саат 12 ченде аскерин
бүтөп-тондон алып, Шамшынын белин бет алып Чүйгө чубады.
Аскерлердин мингени семиз, тың ат-айгыр, ээр токумдары келишимдүү. Аттары
такалуу. Алдында 25 киши мерген жарактары менен. Алды бардаңке, бингон, кош
ооз түтөтмө мылтык, калгандары бүт кылкылдата найза асынган. Ээрлеринин
кашына бирден айбалта кыстарган. Бирок, кийимдери алды чыт чапан, ак калпак,
болбосо куур тон, кийиз калпак. Алган азык түлүгү: куржунда боорсок, калама,
жупка нан; чаначка байланган сары май, курут, сүзмө, айран, кымыз, максым, жарма,
башка эчтеке жок.
Канатта стратегиялык урушту так билген, саясый жетекчилик кылууга билимдүү
киши болгон эмес. Ага кеңешчиси улутчул манаптар, каапырды өлтүрүш керек деген
молдолор болгон.
Канаттын Уфадан окуп келген Исак, Бишкектен гимназияны бүткөн Жапар,
Садык деген балдары жана азыраак орусча тил билген иниси Байдалынын пикири:
«Падышанын күчтүү курал-жарактары, уруш ишин окуп чыккан армиясы болот. Биз
темир найза, начар мылтык, айбалта менен эч нерсе кыла албайбыз», — деген
122

www.bizdin.kg

сөздөрү динчил молдолорго ишенген Канаттын кулагына кирбей: «Жатыны жаман
коркок чокундуктар», — деп кагып салган.
Динчил молдолордун айтканын кылып аскери менен Шамшынын белин ашып,
Чүй ичине түшүп, көрүнгөн орусту кедей, байына карабай өлтүрө берип, орус
кыштактарынан Кегети, Подгорный, Сынташ, Кеңбулуң, Биркулакты караткан
учурда Канаттын Катакулуш чоң туусун көтөрүп алып жүргөн ишенимдүү кишиси
Арстанбек Куртка уулунун жоон санына ок тийип жыгылып, шишип кетип, бир
тууган иниси Өмүраалы Кочкорго атка өңөрүп келип, үркүндүн алдында өлдү.
Андан кийин көтөрүлүшчүлөр эски Токмокту каратып алып, анан чоң Токмокко
барганда шаардыктардын коргонуу чыңдоолору бекем, көчөлөргө ат менен кире
албас үчүн арабалар менен тосуп, жөө киргендерди терезеден аткылашып, эки
жактан тең көп зыянга учурап, шаарды тегеректеп бир топ күнгө камап жатышкан.
ЭКИ ЖАККА ЖИБЕРГЕН КАБАРЧЫЛАРДАН

Чүйгө Атаке, сарбагыштан Шабдан баатырдын балдары биз өзүбүзчө кан шайлап,
өзүбүзчө урушабыз дептир.
Тынайлардан Дүр, Мамбетаалылар, солтодон Аксакбөрү Абайылда, Кеңбулуңдан
топ аскерлер катышыптыр.
Кочкордон Надырбек Көбөгөн, азыр Сарыбай, Жумгалдан Курманкожо,
Көкүмбай, Курман, кулжыгачтан Мурзабек, Шераалы барып катышабыз дептир.
Бул кабарды Борончу жазып жиберип, өзү Кетмен-Төбөдөгү Кудайберген
манапка кетип дайны жок.
УРУШТУН ЖҮРҮШҮ

Канаттын аскери чоң Токмокту он чакты күн камап алалбай жатып, жадаганда
акылдашып туруп эски салт боюнча (ультиматум) кат жазып элчи жиберүүнү
чечишет. Элчиге дин үгүтчүсү моңолдор уругунан Чынгышбай ажы менен Чечей
Субан ажынын бирин жибермек болушат.
Катка: Канат хандын жарак-жабдык менен куралданган (40,000) кырк миң
аскери бар, силерди тегеректеп, курчоодо калдыңар, кан төгүшпөйлү, ыктыярыңар
менен карап бергиле. Эгер карап бербесеңер катын-балаңар менен кырабыз деп
жазып, ырастыгына болуш-бийлердин колун койдуруп, мөөрүн бастырып, узун
таяктын башына кагазы кадап берет.
Элчиликке мен барам деп Суван ажы макул болуп, ак селдечен, жээрде аты менен
желдирип баратканын дүрбү менен карап көрүп турган үч солдат тийгизбей
алыстата атып, коркпой келе жаткан кишини жакшы тосуп алып, кагазын окуп, чын
кабарды билиш үчүн жандуу кишини колго түшүрө албай турган немелер абдан
сүйүнүп ортого алып, бири жетелеп, андан ары алып кетишет. Токмокко алып барып
кыйнап сурап Суван ажыдан чыны 40.000 эмес. 2—3 миң колу, 30—40 мылтыгы,
калганы айбалта, найза, чокмор, уруш тактикасы жок аскери бар экенин билип алып,
Суван ажыны шейит кылып ташташат.
Ошол убакта Токмоктогу орустар Алматыдагы жандралыга, Ташкендеги жарым
падышага, кыргыздын көтөрүлүшүн телеграмма менен кабар кылган болот. Ал
кабар боюнча Алматыдан 600 солдат, Ташкенден Анжиян аркылуу 1000 солдат
жиберет. Ошол убакта Алматыдан чыккан армиянын Токмокко келип калган кези
болот. Ал солдаттарга «кыргыздан чыккан көтөрүлүштү баскыла, эгер болбосо
итинен өйдө аткыла» деген буйрук берилиптир.
Токмоктон ал солдаттар замбирек менен атышып чыкканда кыргыздар ээ бербей
кача башташат. Канаттын бир тууган иниси Байдаалы 80 аскердин башчысы экен,
123

www.bizdin.kg

алар жол билбей, Кызыл-Суунун туюк төрүн өрдөй качып, артынан солдаттар кууп
жетип, атып отуруп төрдүн башына туюкка барып камалганда бүт кырып салыптыр.
Калган элдин баары Шамшы ашып качышат. Качып баратып, артынан ок тийип
өлсө тозокко түшөт, качпай урушуп өлтүрсө чоң күнөөдөн ажырап, казы болот,
урушуп жатып маңдайынан ок тийип өлсө түз шейит болуп бейишке чыгат деп
кыйкырып жүргөн үгүтчүсү.
Чынгышбай ажы карагер аты менен ириде качып баратса селдеси артында
чубалып, аттын куйругу менен аралаш артында, бир учун колуна кармап баратканда
көргөндөр: — Баягы качпа деген сөзүң кана? — деп суроо берсе: — «Анда жанды ала
качмак парс. Айланайын ширин жан!» — деп атына камчы урат дейт.
Көтөрүлүшкө катышкан Чүй өрөөнүндөгү солто, тынай эли мал-жаны менен
үркүп, Кочкорго Кубаакыны ашып келишти. Бирок артынан кууп жеткен жазалоочу
аскерлердин аткылоосу менен Күмүшайдын сайында көп киши курмандыкка
учурады. Канат кан артынан жете келип аскерин кайта жыйноого киришти.
ЭЛДИН КЫТАЙГА КАЧЫШЫ

Өзүбүзчө кан шайлап урушабыз деген Шабдан баатырдын балдары Кеминдеги
бирин-серин орусту, соодагерлердин мал-мүлкүн талап алып, Алматыдан солдат
келгенин, Канаттын аскеринин качканын угуп алып Кытайга качат.
Балыкчыга мылтык тартып бараткан бир араба мылтыкты колго түшүрүп алып
кетишет. Кытайдан бир канча жылдан кийин жөө-жалаңдап келишет.
Ошол Кеминде Жайлообай деген партячейке дагы кошо качып баратып,
Беделдин белин ашаарда күн жаап, туман болуп адашып, бир өткөн жерине кайта
келиптир. Жайлообай: «Мени кайсы шайтан айдап баратат. Эй, атаңдын көрү
Жайлообай, Кытайга барганда дагы партячейке болот белем», — деп өз башын өзү
койгулап, үй-бүлөсү, туугандары менен айнып кайра келгенин Жайнак Саадаевдин
үйүндө отуруп уккан элек. Кочкордогу Надырбек Көбөгөндөр Карагоодогу биринсерин орустар менен жай соодагерлердин, өзбектердин пулун талап алып, бүт эли
менен Кытайга качып бараткан жолдо, кайта Кытайдан келатканда ачкалыктан көп
өлүмгө учурап, Көбөгөн манап үйүнө жеталбай жолдо өлүп, сөөгү Кара-Кужурга
коюлат.
Жумгал саягы Көкүмбай манап айлындагы 15 түтүн орус поселкасын өлтүрүп,
талап алып, бүт эли менен Кытайга качып, жалаң эле эли эмес, өзүлөрү да, Кара
шумкары жана Нарбаш деген күлүк атынан ажырап жөө келишти.
Жумгалда кулжыгач Эшимбектин балдары Шераалылар Ак-Чийдеги үч түтүн
Завешчини өлтүрүп, үй-жайын талап алып, бүт эли менен Кытайда жүрүп келишти.
КАНАТ ХАНДЫН УРУШУНУН ЖЫЙЫНТЫГЫ

Канат хан Кочкорго келип, аскерлерин кайра жыйнап урушка жөнөмөкчү болуп
жатканда Алматыдан Токмокко келген солдаттардын бир ротасы билинбей
Кочкорго (Карагайга) келип бир чоң сарайга бекинип, дубалынын туш-тушунан
мылтыктын ооз баткандай кылып тешишет.
Аны билип Канаттын аскерлерин тегеректеп жаткан солдаттан түн жамынып
чыгышып, калың чийди аралап, Канаттын аскерин Осоавиахим кыштагына чейин
сүрүп, эгин-чөбүн өрттөйт. Ал жерден көтөрүлүшчүлөр кайра чабуулга чыкканда,
Жумгал жактан чоң чаң чыгып, Ак-Учук кыштагына көп эл келатканын көрүшөт.
Жумгалдан Көкүмбайдын колу жардамга келаткан экен деп демденишип, чабуулду
улантканы жатса, аңдай эмес, Ташкенден келаткан солдаттардын бир ротасы экен.
Алар Ак-Учуктун сайына сеп тартап, Канаттын колунун артынан атып кирет.
124

www.bizdin.kg

Эки октун ортосунда калып кыргын болуп баратканда Канаттын колу ээ бербей
кача баштайт.
1916-ЖЫЛДАГЫ ҮРКҮНДҮН БАШТАЛЫШЫ

Жумгал тараптан келип аткылаган солдаттар Канат хандын кабарга жиберген
элчиси Борончу Шамей уулу Жумгалды Курманкожо, Кулжыгачтын чоңдоруна
айтып, андан ары Кетмен-Төбөгө Кудайбергенге баратканда Ташкенден келаткан
солдаттар туткунга кармап алып, өзүн ок-дары жүктөгөн төөсүн жетелетип
алыптыр Атүгүл Боргемик Кудайбергенди жана Мурзабек манаптарды жол
көрсөтүүчү кылып кошуп алыптыр.
Канаттын аскерлери качып үйлөрүнө барып, оруп-жыйнаган эгин-чөбүн, үйоокатын, малын таштап, Кочкор өрөөнүндө болгон бүт элдин баарысы Каракол өйдө,
Аркар, Чеп деген тоону көздөй үрктү.
Чүйдөн келген солдаттар Күңгөй жак менен кууп, Орток, Күмүшай, Ак-Кудук,
Сарала-Саз, Акбел жакка качкан элди атып, кырып, Акбелден көчтүн алдын тосуп
калганда эл ылдый Ийри Суу, Бучуктун белин көздөй качты, Жумгалдан келген
солдаттар Ак-Кудук, Сөөк, Кара-Мойнок өйдө кууп чыгып, үрккөн элди атып, Бучук
ашуусунун оозундагы Ийри-Суудан Бучукту өрдөп бараткан элди аткылап жатышты.
Акбелден элди тоскон солдаттар элди аябай кырып, кууп келе жаткандай Кыргоо
деген коктуда Токтоной деген бечара мергенчи чалдын 16 жашар баласын атып
салат. Андан качып баратып уйга жүктөгөн жүгү ооп жыгылып, кемпирин атып,
дагы кууп келе жатканда чалдын жаны ачып, ооп жаткан жүктүн үстүнө жөлөп,
түтөтмө мылтыгы менен бир рота солдаттын алдында эрдемсинип келе жаткан
командирин мээлеп туруп ыргыта атканда, артындагы солдаттар кайта качат.
Токтоной чал жүгүрүп жетип, командирдин жээрде атын кармап, беш атар
мылтыгын, тапанчасын жана бут кийимин сыйрып кийип алып, катын-баламдын
куну ушул деп жолго түшөт.
Ошентип, элдин өлгөндөн калганы төр-төрдүн башындагы бийик зоокага чыгып
кутулушту. Качкан элдин баарысы тоо-таштын арасында жашынып, тамак-ашы жок,
ач калды. Кайран жер, бышкан эгин, үй-жай, жайнаган мол солдаттардын эркинде
калды.
Ошентип жатканда кай бир белсемдүү азаматтар айгыр, аттарын минишип түн
катып, Ийри-Суунун түзүнө түшүп барышып, бирин-серин эгин, кой таап келгендери
көп болду. Бирок солдаттарга көрүнүп калып октон өлгөндөрү да болду. Эгинсиз,
жалаң эт жеп беш-алты күндүн ичинде элдин көбү кара чычкак болуп оору
жайылды.
Тоо башында эл айласы кетип кайгырып, эки жактан элдин баары Кытайга,
Кашкарга, Турпанга кетип жатат дешти.
Эми бизди Канаттын эли деп кырат го. Биз дагы Кытайга кетсек болот эле, бирок
жолду тосуп калды, кандай айла кылабыз деп айласы кетип жатканда Канат кан
тоодо жүрүп айыл жакшыларын, уруу башчыларын чакыртып алып кеңешме кылып,
элге айткан акылы:
— Элим! Силердин убалыңарга мен калдым. Силер Кытайга качабыз деп убара
болбогула. Ушул жерде тынч тургула, силерди кимдир бирөө келип сураса, бизди
Канат кан зордук менен эле көтөрүлүшкө тарткан. Өзү кетип калды. Биз эки жакка
кетпей эле тынч турабыз. Бизди кечирип койгула деп айта бергиле.
Орус падышалыгына деле эл керек, тынч калган элди бүт кырып жибербейт.
Тынчытат, Кытайга тентип барганда жыргап кетпейт. Кытай менен орус жеринин
ортосунда тентип өлөт деп, элди токтотуп коюп, анан өзү эки аялы, жаш балдары,
үч-төрт жигити менен Кытайга кетели деп жөнөйт. Караколдун ортосунда тоодо
бозала таштын арасында жаткан Ташкен тараптан келген солдаттар командири
125

www.bizdin.kg

жолдун жолбаштооч кылып алган манап Кызылбаш Кудайбергенди алып, Сөөктүн
орто сазында Боогачы уулунун тамында тоодо жүргөн элдин аттуу-баштуусун
чакыртып сураганда баякы Канаттын үйрөтүп кеткен кебин айтышат.
Анда беркилер: Эмесе силер эч жакка кетпей, коркпой, Сөөк Караколдун оозунда
500 теше жакшы жерди орус кыштагын түшүрүү үчүн кестирип койгон жерге көчүп
түшкүлө. Анан жарашып сүйлөшөбүз деп түшүндүрүштү.
Канаттын Уфа шаарынан окуп бүтүп келген 25 жаштагы мугалим уулу Ысакты,
көрөркөз жигити Курманаалыны атаңды таап бересиң деп кармап айдап кетти.
Канаттын Орто-Токойдун тоосу аркылуу жүрүп Топурак-Белин ашып,
Караколдун Алабаш-Таз деген жерине барып, Түмөнбай дегендин үйүнө конуп
ойлонуп, Кытайга барып корголоп кор болуп жүргөндөн көрө өлсөм да өз жеримден
өлөйүн деп айылына кайра кеткенин угушуп, Исак менен Курманалыны ошол жерде
дарга асып өлтүрүштү. Үй ээси Түмөнбайды коногуңду таап бересиң деп айдап
кетишти.
Жумгалдагы манап Курмандын уулу бала болуш Ыскак деген Канат хандын
кудасы, ушуну кыстаса таап берет деп Кудайберген менен Мурзабек айтса керек,
Ыскакты кудаңды таап бересиң, болбосо сени да жазалайбыз деп опузалашат. Ыскак
болуш 20—ЗОдай солдат менен издөөгө чыгат.
ЫСКАКТЫН КУДАЛЫК ЖАЙЫ МЫНДАЙ

Ыскактын карындашы Күласал деген Канаттын улуу уулу Карыпбай манаптын
катыны болчу. Ал мурун манап Көкүмбай датканын уулу Шакирдин аялы болчу. Аны
чанып чоң манап Мурзабектин иниси Абдылдабекке качып тийип кеткен. Андан
Көкүмбай датка чоңдук кылып курманкожо, кулжыгачты дүрбөлөңгө түшүрүп,
кайра ажан. Андан кайра Канаттын улуу уулу чоң манап Карыпбайга тийип алат да
курманкожо, кулжыгач, сарбагыш үч чоң уруу элдин ынтымагын бузуп, аябай
чайкаган бейбак болчу.
Ошол кудасы Ыскак. Анын эри Канаттын уулу Карыпбай. Алабаш Тоңдогу конгон
үй ээси Түмөнбай баш кошуп сүйлөшүп алган окшойт, Канат ажы атасы Саржан
деген тоодо качып жүрсө уулу Карыпбай ошол жерде Көтөш деген кишинин үйүнө
козу союп конокко чакырып келип, кечинде эт жеп жатканда кудасы Ыскак болуш
30 аскер менен үйдү тегеректеп калат.
Канат уулунун кайнагасы Ыскакты атып салам дегенде: «Ата, элдин убалына
каласың!» — деп Карыпбай мылтыгын кармап калат.
Канат кылмак экенсиң, кылдың деп мылтыгын ташка чаап, колго түшүп берет.
Канатты Тайкашка аргымагына мингизип алып, Нарынга айдап келет.
Ал эми абайылда, темир болот элинен качпагандарын жайларыңарга барып тынч
оокатыңарды кылгыла деп уруксат берди. Элдин баары өз короо-жайларына барып,
кырмандарында орустар малга талатып, тебелетип салган топондорду сапырып,
эгиндерин алып, ун-талкан жасап, курсагы тоюп калышты.
Канатты Нарынга алып барып сурашса, мен ханмын, Николай падышага каршы
уруш чыгаргам. Эми ал түшүп, ордуна Куропаткин деген демократ падыша болуп
келет дейт, ошонун жүзүн көрүп, ошого сурак берем деп болбой койсо, Алматыга
айдап барышат.
Алматыда дагы сурак бербей Куропаткиндин жүзүн көрсөтүп, жолуктурсаңар
анан сурак берем деп тажатканда полициялар чач тарачка чачын алдырабыз деп
алып барып, башына уу куйдуруп жиберет. Башы шишип, ошондон өлүптүр. Сөөгүн
казактар алып барып жаназа окуп, жууп, казактын мүрзөсүнө коюптур.
Тайкашка аргымагын аерде полициялар жакшы багып жүрүп, кийин үй-бүлөсүнө
кайтарса, уулу Карыпбай жигиттерине мингизип ууруга жүгүртүп, анан жоболоңду
катыны Сүласалга мингизип жүргөндө тели болуп өлүп калат.
126

www.bizdin.kg

Канаттын орусча окуп бүткөн баласы Жапар Садыкты Бишкектин карабагына
кармап барып, атып салды. Карыпбай деген баласы атасына чыккынчылык кылып,
кармап берип аман калды. Кийин совет өкмөтү чыккандан кийин. жергиликтүү
совет бийлигин чыңдоого чоң тоскоолдук кылып, Алаш ордо мүчөлөрүнүн ЗОдай
тобуна кошуп, солто, тынай, жаатчылыгын уюштурууга эң активдүү катышып, тынч
жүрбөгөнүнөн акыры совет өкмөтү жергиликтүү жарды-жалчы кедейлер тобунун
талабы боюнча эл ичинен алыстатып, четтетип, сүргүнгө айдап, түрмөдө жүрүп
өлөт.
Кытайга качкан элдер Кытайда тентип жүрүп көбү өлүп, кысталганда кыздарын,
балдарын кытайлыктарга сатып калтырып, кайра келаткандары ач-жылаңач,
жугуштуу келте ооруга жолугуп, жолдо өлгөндөрү, аман калгандары Кытайга качпай
жеринде калган Абайылда Темирболот элинин айыл арасында турпанчыбыз деп
кудайы-кайыр сурап жүрүп, кай бири талаада чий арасында өлүп, ит менен кушка
жем болду. Кай бирлери балдарын, кыздарын айыл четине таштап кетип, көрүп
багып алган кишилерден алты ай, эки-үч жыл өткөндөн кийин келип таанып, сурап
кеткендер да көп болду.
1917—18-жылдарда качкын турпанчыларды аман сактап калуу үчүн өкмөттүн
көрсөтүүсү боюнча Кочкордо Тармал-Саз деген жерге жайдак базар уюштуруп, азыктүлүк, ишкана-пункт ачып бактырды.
КУРМАНАЛЫ МАТИКЕЕВ

ШЫНЖАНДАГЫ КЫРГЫЗДАР
Түндүк-батыш Кытайдан табылган неолит дооруна тиешелүү болгон эмгек
куралдары, үй буюмдары бул аймакта адам баласы миңдеген жылдар башта жашап
келгендигин кабарлайт. Кытай тарыхчысы Фан-Ван-Лань (1950-ж.) Хуанке өрөөнү
Борбордук Азияда адамдардын жашоо бешиги болуп андан кийин башка аймактарга
таркалган деп көрсөтөт. Элдердин бул аймактарга чачыранды абалда таркалышы,
биринчиден, тынымсыз согуш, экинчиден, суулуу жерлер менен тыгыз байланышта
болгон. Бул аймак нечен жолу бир хандыктан экинчисине өтүп турган. Ар бир
хандык өз элин орноштурууга, өз бийлигин бекемдөөгө аракет кылган. Натыйжада
баштагы доорлордун маданий байлыктары, эстеликтери, жер-суу аттары бир нече
жолу өзгөрүүгө дуушар болгон. Ошондуктан аз санда болушуна карабастан бул
аймактын калкы өтө эле ар түрдүү. Анда хансулар — кытайлар, зансулар —
тибеттиктер, монголдор, кыргыздар, казактар, уйгурлар, өзбектер, манжулар,
дунгандар, тажиктер, арабдар, корейлер, индустар, орустар, алтайлыктар ж.б.
элдердин өкүлдөрү аралаш жашайт. Мисалы, монголдор, Гобиден баштап Гималайга,
казактар Иледен Хамиге, уйгурлар Кызыл-Суудан «Хэси коридоруна» жана «Улуу
Кытай сепилине», зансулар Тибеттен Бэйшанга чейинки аралыктарда чачыранды
абалда жайгашкан. Ал эми кытайлар аймактын бардык жеринде кездешет.
Борбордук Азиядагы бир кылка жашаган элдер болуп тажиктер, дунгандар жана
кыргыздар саналат. Тажиктер Каракорум тоосунун этегинде, Кытай Афганистан,
Тажикстан менен чектешкен Ташкоргон өрөөнүндө жашайт. Дунгандар
(мусулмандашкан кытайлар) Үрүмчү шаарынын, Баграш көлдүн, Синин шаарынын
айланасында отурукташып, негизги массасы Ордос жалпак тоосунда жашайт. Ал эми
кыргыздардын негизги топтору биздин республикабызга жаматташ Какшаал жана
Терек тоолорунун аркы бетинен орун алган. Бул кыргыз областында 130 миң
кыргыз жашап, борбору Артуш шаары. Ошондой эле аз сандагы кыргыздар КуэньЛунь тоосунун батышында (70—80 үйлүү), Хэйлун-цзянь провинциясында (116
127

www.bizdin.kg

үйлүү), Оркшар тоо этегинде 1500 кыргыз, Текесте, Кундузда, Кулжада, Үрүмчүдө,
Байымбулакта, Монгол Алтайында жана Тибетте жашашат.
Тарим дарыясынын төмөнкү бөлүгүндө жана Лобнор көлүнүн айланасында аз
сандагы Лобу эли жашап, алар кыргыздар менен Монголдордун ортосунан келип
чыккан. Үрп-адаттарында, салттарында эки элдин тең белгилери сакталып калган.
Алар көбүн эсе кыргызга жакын келип, түпкү тегибиз кыргыз болуптур деп
айтышат экен. Негизги тиричилиги балык кармоо жана аңчылык болгон бул элдин
дарыгер-табыптарын чоң шаарлардын базарларынан көп жолуктурасың.
Кыргыздар. Шынжандын түштүк батышында, Тянь-Шань, Алай тоолорунун
этектеринде жашап, негизинен мал багуу менен тиричилик өткөрүшөт. Бул аймак
Кызыл-Суу кыргыз областы деп аталып, борбору Артуш шаары.
Кыргыздар азыркы күнгө чейин уруу-урууга бөлүнүп, белгилүү бир өрөөндөрдө
жашашат. Какшаал тоолорунда Черик, Кара-Терек өрөөнүндө жана Кызыл-Ойдуң
айланасында Адигине, Кулжада, Турфанда, Текесте, Кунесте — бугу, сарыбагыш
жана солто уруулары басымдуулук кылат. Ал эми Куэнь-Луньдун батышында
жашаган кыргыздар өздөрүн уруунун атынан эмес жердин атынан айтышып —
Сарыколдук (Памирдик) кыргызбыз дешсе, Тибетте, Алтайда, Хэйлунцзяньда
жашагандары жөн гана кыргызбыз деп айтышат. Алардын саны кыргыз
областындагы жашаган кыргыздардын жан санына (нопуска) кошулбайт.
Ошондуктан Кытайда жашаган кыргыздар 130 миң нопус деп эсептелинет.
Чындыгында бул сан башка аймактарда жашаган кыргыздарды кошсо бир аз жогору
болмок.
Шынжанда ата-бабаларынан бери ошол жерди жердеген жергиликтүүлөр, 1916жылдагы Үркүндө барып калгандар, революция жана Ата Мекендик согуш
мезгилдеринде барган кыргыздар жашашат. Мындай уруу-уруу болуп жашоо жер
шартынын катаалдыгы жана катнаш маселесинин оордугу менен байланышкан.
Ошондуктан кудалашуу өз айылдарынын ичинде гана жүрүп, бири-бири менен кыз
алып, кыз беришет. Айылдан 15—20 км алыстан кудалашуу аз санда. Ал эми башка
улуттарга үйлөнүү же турмушка чыгуу — жок. Кыргыздар тоо таянып
жашагандыктан, дээрлик көпчүлүгү (пайызы 95—96) мал чарбасында иштейт жана
жыл мезгилдерине ылайык орун которуп көчүп жүрүшөт. Кышында кыштоолорго
көчүп түшүп, бирин-экин бодо малдарын (уй, ат) жана эчкилерин ала келишет. Ал
эми калган малдарын кышкы жайыттарда эркектери бой багышат.
Азыркы мезгилде колхоз же совхоз тибиндеги коомдук чарба жок. Бардык мал
менчикке бөлүнүп берилген жана анын сакталышы, багылышы ар бир адамдын
өзүнө гана таандык. Ошондой эле жайыт, чөп чабынды аянттар да бөлүнгөн.
Ошондуктан ар бир адам тиричиликке чын дили менен киришип жашоо аракетинде
болот. Малдан алынган жүн мамлекетке жогорку баада сатылат. Күз айларында
ички шаалардан келген соодагерлер айыл кыдырып кыргыздардын малдарын
сатып кетет да, чоң шаарларда өз пайдасына сатат.
Айыл-кыштактарда беш, сегиз жылдык, ал эми элдүү чоң кыштактарда, райондун
борборунда, шаарларда орто (он бир жылдык) мектептер болуп, аларда балдары
алты жаштан баштап билим алышат. Орто мектептердин дээрлик көпчүлүгү
жатакана менен камсыз болгон.
АДАБИЯТЫ, ҮРП-АДАТЫ

Шынжандагы кыргыздар биз сыяктуу эле «Манас» эпосун баркташып, аны чын
дили менен сүйүшөт. Ошондой эле алар «Жаныш-Байыш», «Курманбек», «Кожожаш»
ж.б. кыргыз эпосторун да оозеки айтышат. «Казыбек дастанын», «Молдо Кылычтын
ырларын» көпчүлүгү жатка билишет. Жаштардын арасында биздин «Ала Тоо
таңшыйт» ырлар жыйнагыбыз абдан жогору бааланат. Дегинкиси, Шынжандагы
128

www.bizdin.kg

кыргыздар адабий китептерди сүйүп окушат жана аларга абдан муктаж. Алардын
колуна тийген ар бир адабий китеп колдон колго өтүп, айылдагы жаштар тарабынан
толук окулуп чыгылат. Эки өлкөнүн ортосундагы достук мамиленин чыңдалышы,
Кытайга баруучулардын санынын көбөйүшү андагы кыргыздарда биздин
жазуучулар жөнүндө маалыматтардын болушуна шарт түзүүдө. Ошондуктан алар
кытай, уйгур акындары, жазуучулары менен бир катарда советтик кыргыз, казак,
орус жазуучуларынын чыгармаларын да окушат. Айрыкча Ч. Айтматовдун, Т.
Касымбековдун, Т. Сыдыкбековдун, А. Осмоновдун чыгармаларын эң жогору
баалашат. Кыргыз жаштары илимге жана адабиятка умтулуп турган учуру.
Жергиликтүү газетага чыккан ырлар, аңгемелер толук окулуп турулат.
Шынжандагы кыргыздардын арасында жергиликтүү обончулар Матай Ысанын,
Турдахун Айсанын, Дүйшөкан Сейиттин, Каличанын ысымдары кеңири белгилүү.
Үналгыдан же лоингден (магнитофондон) алардын ырларын берилүү менен угушат.
Эң белгилүү обондор болгон «Улгайган кездин сүйүүсү», «Булбулдар», «Канчаны
сүйөт жүрөгүң», «Ак калпак», «Жаш балапан», «Эстелик» ж. б. ырларды тойтамашаларда көп ырдашат. Ошондой эле Р. Абдыкадыровдун, А. Керимбаевдин, И.
Аманбаевдин, Ж.Шамшиевдин, М. Өмүрканованын, А. Огомбаевдин, М. Баетовдун
ырларын жана обондорун жогору баалашат. Той-тамашаларда, эл чогулган жерлерде
лоингден ыр-күүлөрдү угуп, комуз чертип, ыр ырдашып шайыр турмуш өткөрүшөт.
Эл арасында комузга, ырга шыктуу адамдар көп. болгондуктан, бир эле айылда
ондогон комузчулар, элдик таланттар бар. Ошондой таланттуу адамдар жашаган
айыл Кара-Терек өрөөнүндөгү Былкылдак айылы. Бул айылда 95 түтүн жору уруусу
жашап, жаштарынын тең жарымы комузда ойноп, созолонтуп ырдап өз элинин
кумарын жазып турат. Алардын ичинде аймакка аздыр-көптүр белгилүү болгон
комузчу Ади Муса, Матай Абдыкадыр, Жолдошмамат Шөпөй, Ысмайыл Жумаш,
Токтокары Акан, Адилбек Кадыр, Чынар, Карим Байназар ж. б. жаштар бар. Элдин
көөнөрбөс бул талантын кылымдар бою сактап, аларды муундан муунга өткөрүп
келе жаткан элдин куту болгон карыялардын салымдары чоң.
Шынжандагы кыргыздардын комуз күүлөрү өтө эле муңдуу жана назик. Мүмкүн
бул муңдуулук элдин басып өткөн жолуна байланыштуудур. Айтор мен алардын
«Жарым ай», «Билим зат», «Арман күү», «Сары арка», «Кыял жаш», «Калтар», «Терс
кагыш», «Көпөлөк», «Тууган жер» ж.б. комуз күүлөрүн угуп отуруп, Какшаалдын
катаал шартында тиричилик өткөрүп келген тээ алыскы ата-бабаларыбыздын
басып өткөн жолун элестеттим. Үналгыдан эртели кеч Матай Ыса, Турдахун Айса,
Дүйшөкан Сейит, Каличалар аткарган ырлардын сөзүн жазган жаштар да
Шынжандык кыргыз уландары Мамет Ошур, Маматкерим, Орозбай Семет,
Токтоназарлар. Алардын чыгармалары Кыргыз областынын, районунун маданият
үйлөрүнүн кызматкерлери тарабынан гана аткарылбастан, айылдык жаштардын
оюн зоок кечелеринде да көп ырдалат.
Европалык маданияттын айрым элементтери — рок музыканын бийлери
үналгыдан жазылып алынып, жаштардын кечелеринде бийленет. Айрыкча мындай
бийлер областтын, райондун борборлорундагы кечелерде көбүрөөк. Ал эми айылкыштактарда кадимки кыргыз бийлери басымдуу. Шынжандагы кыргыздар биздин
элибиз сыяктуу эле ат чабыш, эңиш, күрөш, улак тартыш, жорго салдырыш, ордо
атыш оюндарын жакшы көрүшөт. Ошону менен бир катар бизде жок төө жарыш,
кочкор сүздүрүш мелдештерин өткөрүшөт.
Кыргыздардын тиричилиги мал менен болгондуктан, жыл мезгилдерине карап
жаңы конуштарга көчүп турушат. Ошондуктан негизги унаа катары төө, топоз, жана
жылкы пайдаланышат. Боз үйдүн жабдыгы жүктөлгөн төө жетелеген ак сакалдуу
карыя, ага удаалаш төө жүрүшүнө карай жай каалгый бастырган ак элечек байбиче,
жабдыктуу ат минип кызыл-тазыл кийинген келин-кыздар, кунан, тай минип
129

www.bizdin.kg

тизгин талаша эдиреңдешкен жаш балдар, укурук кармап жылкысын имере айдаган
ак калпактуу уландар, тээ алыста жайыла оттоп, тоодон түшүп келе жаткан кой-эчки
А. Кыдырназаровдун «Кыргыз көчү» деген күүсүн эсиңе салып, бабаларыбыздын
көчүн элестетет. Кыргыздардын чыныгы көчү, басып өткөн татаал жолу, кутмандуу
салт-санаасы, улуунун астында абийир сактоо Шынжандагы боордошторубузда эң
сонун сакталып калган. Көч өтүп бара жатканда жолдогу айылдар айран-кымыз
алып чыгып, ат үстүңдө жуткуруп, ага ак жол кааласа, көч келген айыл нанбоорсогун бышырып, чайын кайнатып, чаалыгып келгендерди тосуп турат.
Айылдагы кары-жаш дебей унаалардан жүктөрдү түшүрүп, көчмөндөргө сый-урмат
көрсөтөт. Айрым жакшы санашкандары мал союп өрүлүктөшөт.
Чыныгы кыргыз тоюнун салт-санаасы да ошол элде сакталып калган. Тойлордо
улак тартыш, аркан тартыш, күрөш, эңиш, ат чабыш оюндары болуп, биздин
элдегидей жасалма чектөөлөр менен өтпөстөн, ата-бабалар калтыргандай нукура
абалда өтөт. Тойдун салтынын толук сакталышына жана өз ордулары менен
өтүлүшүнө эл аксакалдары, байбичелер көз салып, керектүү учурда жөнгө салып
турушат. Айрыкча салт-санаа кыз тоюнда катуу теске салынат. Кыз тоюнда күйөө
тарап тогуздан кара айдап, кийит алып келишет. Кудалар келгенде жаштарга актык,
таттуулук, ынтымактык тилеп алар бири-бирине ун, кант чачышып тосуп алышат.
Андан кийин элге чачылоо таркатып, журткерчилик беришип, айыл
аксакалдарынын батасын алгандан кийин кой мууздашып, кыз-күйөөнүн камын
көрүшөт.
Тойго күйөө өз жолдоштору менен келип, кайнатасынын эшигинде кызды күтүп,
бир-эки саат ырдап турушат. Жеңелер кызды алып чыгып, күйөө болуучу жигит
экөөнүн белдерин ортосунан киши өтпөгүдөй кылып жип менен байлашат. Бул салт
жаштардын сүйүүсү тыгыз болсун, ортосуна кара ниет бирөө түшпөсүн деген
максатта аткарылат. Кыз менен күйөө алгач жолукканда бири-биринин бутун
алгачкы болуп басууга аракет кылат. Себеби, ким биринчи басса, үй бүлөдөгү бийлик
ошого өтөт деген түшүнүк бар. Андан аркы салт-санаалар толук бүткөндөн кийин
кызды узатуунун камы башталат. Алгач энеси, андан кийин жеңелери, эжелери
көшөгө ичинде, ак жоолук астында кыз менен көрүшөт. Көрүшүү учурунда кызга,
күйөөгө, кудаларга каалоолор, акыл-насааттар айтылат. Айрым куда тарапка
нааразы болгон жеңелер аларды «чымчып» кошок айтышат. Андан кийин кара
манатка тигилген кызыл көштөлүү токулга токулуп, жүгөнүнө жана үзөнгүсүнө ак
пахта байланган атка келинди мингизип, жеңеси атын жетелеп жолго чыгышат.
Кызды узатарда айылдын жаш-карысы бардыгы чогулуп, бата беришип, жаштарга
бакыт-таалай, ынтымак-ырыс каалашат.
ЖЫЛ ЭСЕБИН АЛУУСУ

Жыл ажыратуу, жыл сүрүү, жашты аныктоодо мусулмандын ай календарын
пайдаланышат. Ошондой эле айдын жаңырышы, тогошуна (Марс планетасына
болгон абалы) карап, жылдын жаанчыл же кургакчыл болушун аныкташат. Жылдар
төмөнкү тартипте кыргызча, араб жана фарс тилдеринде: чычкан (пушт), уй
(пахарь), жолборс (паланг), коён (харкуш), балык (жаян), жылан (мар), жылкы
(аспи), кой (госпи), маймыл (андина), тоок (кук), ит (сак) жана доңуз (мурк) деп
айтылат. Ал эми айлар бирдин айы (январь), жалган куран (февраль), чын куран
(март), бугу (апрель), кулжа (май), теке (июнь), баш оона (июль), аяк оона (август),
тогуздун айы (сентябрь), жетинин айы (октябрь), бештин айы (ноябрь), үчтүн айы
(декабрь) деп бөлүнүп, биз колдонуп жаткан календардан 17 күн айырмасы бар. Бул
айырмачылык жердин күндү айлануу убагы 360 күнгө, ал эми бардык айлар 30
күнгө барабар деп эсептөөнүн натыйжасында пайда болгон. Ошондуктан жети
130

www.bizdin.kg

жылда бир айды «арасаат» деп ай эсептен чыгарып коюшат. Бул айда никелешүүгө,
той берүүгө, сапарга чыгууга мүмкүн эмес.
Бир жылда эки жолу чилде түшөт деп эсептешет. Кыш чилдеси 40 күн жатып,
үчтүн айынын беш эскисинде (25 декабрь) түшүп, жалган курандын он жаңысында
(3 февраль) чыгат. Бул мезгил жылдын эң суук мезгили. Ал эми жай чилдеси теке
айынын аягында башталып, баш оона айында толук үстөмдүк кылат. Бул мезгилде
үркөр топ жылдызы түндүк жарым шарда көрүнүп, жылдын эң ысык мезгили болот.
Ошондой эле бештин, үчтүн, бирдин айларын «токсон» мезгили деп эсептешет. Бул
мезгил кургакчыл болуп күн суук келет, жаан, чачын анын түшүшүндө болот деп
айтышат. Ошондуктан эл арасында «токсондун түшүшүнөн, чилденин чыгышынан
сакта» деген сөздөр бар.
Кош айдоо, эгин себүү иштерин бугу айынын 17—20 күндөрүнөн кийин
башташат. Себеби ошол мезгилде жердин алдынан «дем» келип, топурак ысып,
уруктун өсүшүнө нормалдуу шарт түзүлөрүн байкашат.
Бул элде «тогоолдорду» байкоо жана аларга карап алдын ала айтуу көп жакшы
өнүккөн. «Тогоол» — бул Гаджибут (Марс) жылдызы менен айдын ортосундагы
абалы. Эгерде алардын аралыгы алыс болсо айдын жана гаджибуттун
айланасындагы шакекчелер чоң болуп «төрө тогоол», ал эми аралыгы жакын болсо
«колтук тогоол» деп аташат. «Төрө тогоолдо» жыл жакшы болуп, «колтук тогоолдо»
катаал болот. Ошондой эле айдын үркөр топ жылдызына жакын келген учурунда да
«тогоолдор» пайда болот. Мындай «тогоолдор» бирдин айынын он биринде, жалган
курандын тогузунда, чын курандын жетисинде, бугунун бешинде, кулжанын үчүндө,
текенин бир күндөрүндө болуп, үркөр айдын же оң тарабынан (түндүгүнөн) же сол
тарабынан (түштүгүнөн) өтөт. Оң тарабынан өтсө жыл жакшы, сол тарабынан
өткөндө катаал болот.
Мындай илимий географиялык түшүнүктөр биздин элде да болгон, азыр да
айрым карыялар көптөгөн кубулуштарды байкашат. Бирок алар «илимдин»
көмүскөсүндө калып кетип, биздин ата-бабаларыбыздын көптөгөн географиялык
түшүнүктөрү да жок болуп бара жатат. Ошол бабаларыбыздын ааламга, географияга
болгон көз караштарын сактап келе жаткан бул элдин карыяларына кандай
алкыштарды айтсак да аздык кылар.
Кытай жергесинде жүргөн учурда көптөгөн кыргыз жаштары, карыялар,
кызматчылар менен жолугушуп, алардын ой-пикирлерин, талаптарын, союздагы
кыргыздарга болгон каалоолорун угуп, менде төмөнкү пикирлер пайда болду,
аларды жалпы кыргыз журтчулугуна жеткирүү милдетим деп ойлоймун.
Жалпы мамлекеттик деңгээлде Кытайдагы кыргыз жаштарын биздин окуу
жайларыбызда окутуп жогорку билимге ээ кылуу. Бул маселени чечүүдө
коомчулуктун, кыргыз өкмөтүнүн иштиктүү чараларын көрүшү эң эле зарыл.
Кыргыз үналгы редакциясында алар үчүн атайын берүүлөрдү уюштуруп, анда
биздин ыр-күүлөрдөн тышкары, алардын ыр-күүлөрүн, таланттуу жаштарынын
чыгармаларын берип турса кандай жакшы болор эле. Ошондой эле мектептерди
окуу куралдары, айрыкча кыргыз тил китептери менен камсыз кылуу маселесин
колго алсак дурус болмок. Себеби Шынжандагы биздин боордошторубуз билимге,
кыргыз тилинин тазалыгына чоң далалат кылып жаткан учуру. Кыргыз тилинин
статусун кабыл алган учурда алар биз менен бирге отурушуп, үналгыдан Жогорку
Советтин чечимин укканда кандай гана кубангандыктарын айтуу кыйын.
Боордоштор менен бирге биз да өз тилибиздин мамлекеттик тилге айлангандыгын
Кытай жергесинде жүрүп угуп, кубаныч койнубузга батпай турду.
МАНАС КОШУНДАРЫНЫН ЖОЛУ

131

www.bizdin.kg

Кыргыздын рухий дүйнөсүнүн туу чокусу болгон «Манас» эпосу бул элдин
сүймөнчүлүгүнө ээ. Андан алар өз тарыхынан, бабалардын басып өткөн катаал
жолдорунан кабардар болот, өздөрүн ошол мезгилде ушул чөлкөмдө жашаган
согушчан кыргыздардын урпактарыбыз деп эсептешет. Ошондуктан канчалык
кыйынчылыктарга карабастан, азыркы күнгө чейин Манас шаары, Манас суусу деген
топонимдерди сактап калышкан. Алардын Шынжан аймагында байыртан бери
жашап келе жаткандыгы тууралуу көптөгөн маалыматтар бар. Бул жагдайда В. В.
Радловдун, В. В. Бартольддун, А. Н. Бернштамдын, Ч. Ч. Валихановдун, Л. Р.
Кызласовдун, Ю. Худяковдун, Ө. Караевдин, Ху Чжень Хуанын, айрыкча Осмоналы
Сыдык уулунун, Белек Солтонкелди уулунун эмгектеринин мааниси чоң. Бул
эмгектерде кыргыздар Энесай, Теңир-Тоо, Алтай, Саян, Памир, Котон тоолорунда
жашагандыгы аныкталат. Демек, бул элдин негизги өзөгү Борбордук Азияда
«Манас» дооруна чейинки жашаган кыргыздар экендигинде талаш жок. Мүмкүн
ошондон уламбы Жусуп Мамайдын «Манас» эпосунун 8 муунун айтышы.
Ал эми бизде бул эпос негизинен «Манас», «Семетей», «Сейтек» деген аттар
менен гана белгилүү.
Көкөтөйдүн ашында чатак чыгып, Коңурбай менен Манас касташып «Чоң казат»
башталды, кыргыз кошуну Бээжинге аттанды. Ага чейинки согуштук кагылышуулар
бул аймакты жакшылап билүүгө шарт түзгөн. Бул жөнүндө «Кыргызстан
маданияты» (№ 37, 1988-ж.) жумалыгында жарык көргөн Ю. С. Худяковдун
«Борбордук Азия кыргызы» деген макаласында III кылымдан баштап XVIII кылымга
чейинки доорлордо Азиянын көк мелжиген тоолорунун, боз мунарыктуу
чөлдөрүнүн учу-кыйырына көз жетпеген талааларында бирде жеңилип талоонго
туш болсо, бирде жеңип эркиндикке ээ болуп турган кыргыздардын оомалуутөкмөлүү тагдырлары ынанарлык фактылар менен ачык-айкын берилет. Бул
макалада келтирилген окуялар, топонимдер эпостогу топонимдер жана окуялар
менен шайкеш келет. Мисалы, Турфан, Куча, Жаркент, Хотан, Жонгар, Үч-Турфан,
Алтай, Байкал ж.б. Ошондой бир тагдырдын жазмыш күнүндө кыргыз кошуну
Таластан жиберилген кабар боюнча Бээжинге аттанды. Ал эпосто төмөнкүчө
сүрөттөлөт:
Бээжинге карай кол жүрүп,
Беш айлык толук жол жүрүп
— деп жолдун алыстыгы ай эсебинде айтылат. Эгерде кошун күн сайын 30—40
километрден жол жүргөн болсо, Ала Тоодон Бээжинге чейин 4500—6000 километр
жолду беш айда басып өтмөк. Бул реалдуу чындык. Кошун айрым күндөрү тыныгып,
айрым күндөрү ондогон километр жолду бир күндө басып өткөн. Бийик тоолуу
ашуулар, кургак чөлдөр, ээн талаалар аркылуу өткөндө кошундун ылдамдыгы 10—
15 километр айланасында болгон десек туура келмек.
Эпосто Бээжинге бараткан жол төмөнкүчө сүрөттөлөт:
Бээжин жердин чети деп
Томуктай тоо көрүнбөйт,
Тозоңу көктөн бөлүнбөйт.
Кашыктай болгон кары жок,
Кайда болот Бээжиниң.
Кийинки ыр саптарында Ордос жана Лесс тоолору, Бейшань жана Алашан
чөлдөрүнүн чаңдуу мунарык баскан асманы, көз жеткис боз чаптуу түздүктөрү
сүрөттөлөт. Ал эми:
Жетиген кетти желкеге,
Үркөрдү көрдүм төбөдөн
Чолпонун турду чокудан —
132

www.bizdin.kg

деген ыр саптарында Бээжинге кыргыз кошуну жеткен учурда астрономиялык
кээ бир объектилер Орто Азияда түндүн чыгыштан көрүнсө, Борбордук Азиянын
чыгышында так чокудан көрүнгөн.
Эпостогу Көкөтөйдүн ашында жаш Айдар Каркырадан чыгып, батышка жол алат
да, Орто Чаткалдан Бухарага чейинки аралыктагы элге кабар берип, андан кийин
Афган элине (Бадахшанга, Балхга), Мисирге (Ирак), Кубайыстын чөлүндө (Иран)
жашаган элдерге кабар бергенден кийин жер урунту Желпинишке карай жүрөт.
Желпиниш төмөнкүчө сүрөттөлөт:
Канаты бардан жин жүрөт,
Кайраты бардан пил жүрөт.
Бул ыр саптарында сөз Индия жөнүндө жүрүп жатканы талашсыз. Себеби
кыргыздардын Африка (Магриб) жөнүндө түшүнүктөрү болбосо керек эле.
Жаш Айдар Желпиништен чыгышты карай жол жүрүп, Памирдеги, Тибеттеги
элдерге кабарлайт да, андан ары Кытай, Калмак, Манжу элдерине кабар айтыш үчүн
Борбордук Азияга жол алат. Ай Цайдам чөлү аркылуу Көкө-Нор көлүнө келип, кара
түстөгү сланецтүү тоо тегинен турган Каспандын кара тоосун (Наньшань) ашып
капкалуу Бээжин оозуна келет. Андан түндүккө бурулуп, Хангайдагы элге кабар
берет да, батышты — Каркыраны карай бет алат. Көкөтөйдүн ашына Түп-Бээжин
(азыркы Пекин) эли чакырылган эмес. Ал Айдар түндүккө бурулган «Хэсси
коридорунан» 1300 км чыгышта жайгашкан. Ошол «Хесси коридору» аркылуу «Улуу
Кытай сепили» да өтөт. Демек, эпостогу Кичи-Бээжин, Орто-Бээжин деген
топонимдер азыркы Синин, Ланьчжоу шаарларына гана таандык, Эсенкан Бээжинде
(Пекинде) эмес, Көкө-Нор көлүнүн айланасында жашаган. Көкө-Нордон ТүпБээжинге чейинки аралык 1350 км ашык. Андан ары Алмамбет өз жерин төмөнкүчө
сүрөттөйт:
Тетиги көрүнгөндөн көрүнгөн,
Көрүнбөсө тим эле
Көк түтүн болуп бөлүнгөн,
Чет-Бээжин деген жер ошол.
Каспандын кара тоосу ошол,
Капкалуу Бээжин оозу ошол.
Демек, Аламабет Манаска Көкө-Нор түздүгүнүн чыгышынан Чет-Бээжин (Синин)
шаарын көрсөткөн болуш керек. Себеби, Көкө-Нордон 100 км алыстыктагы биринчи
шаар Синин (Чет Бээжин). Бул шаар менен Тал чокунун аралыгы 300 км ашык
болгондуктан, турнабайдан шаар мунарык болуп көрүнгөн. Шаарды бардык
тарабынан тоо курчап тургандыктан, «капкалуу» деп сүрөттөлүп, ал эми анын
батышындагы кууш өрөөн шаардын эшиги катары айтылат. Ошентип Манас
кошунунун согушу да кытай эли менен эмес Борбордук Азиянын аймагында
жашаган тибеттиктер, уйгурлар, калмактар менен болуп, айрым учурда гана урушка
Хэйкэ дарыясынын чөлкөмүндө жашаган кытай уруулары катышышкан. Ал жөнүндө
Бэйдикэ дарыясын бойлой салынган чеп — «Улуу Кытай» сепилинин азыркы күнгө
чейин сакталып калган урандылары кабарлайт. Ошол чептин (капканын) ичинде
көптөгөн байыркы шаарлардын урандылары жайгашкан. Мүмкүн Кичи-Бээжин,
Орто-Бээжин шаарлары ошол урандылардын ордунда жайгашып, Алмамбет
Бээжинден качканда Кыйжейренге Мажиттин Көкаласын коштоп, капканын
дубалынан секиртип өтүп кеткендир. Кандай болсо да, Чет-Бээжин, Орто-Бээжин
«Улуу Кытай сепилинин» сыртында, Хэйкэ дарыясынын чөлкөмүндө жайгашкан.
Уруш негизинен аталган аймактарда жүргөн. Ал жөнүндө Ю. С. Худяков 841—843жылдары Тан империясынын тукуруусу менен кыргыздардын чыгыш Түркстанды,
Гобинин түндүгүн каратып алгандыгын далилдейт. Ошентип Чоң казатка аттанган
кыргыз кошуну Бээжинге (Пекинге) эмес азыркы Сучжоу, Ганьчжоу, Синин
133

www.bizdin.kg

шаарларына карай жүргөн. Бул шаарлар кытай жибегинин негизги борбору болгон.
Ошондуктан кыргыз кошуну ошол шаарларды каратып алууга көбүрөөк аракет
жасаган.
Ошентип Манас кошундары Бээжинге карай жол жүрдү, ат аябай мол жүрдү,
аттары болду ыргайдай, өздөрү болду торгойдой. Борбордук Азиянын мунарыктуу
асманы ого бетер чаң менен капталды. Бирок кошун суусуз, эбегейсиз чоң ТаклаМакан, Жонгор жана Бэйшань чөлдөрүнөн кантип өттү? Бул суроо көптөгөн
изилдөөлөрдү талап кылган маселелердин бири. Ошондуктан биз аз да болсо бул
жагдайды талдоого аракет жасамакчыбыз.
Манас кошуунунун негизги күчтөрү үч багытта Орто Азиядан Борбордук Азияга
карай жүргөн. Алп кара куштун учушун элестетип түзүлгөн кошундун ортосунда
Манас, Кошой баштаган негизги күч, бүркүттүн текөөрү сымал болуп Анжияндык
Санжабек баштаган оң канат менен Көкчө баштаган сол канаттын ортосунда жүргөн.
Ал эми Бакай, Чубак, Сыргак, Алмамбет баштаган кошун бүркүттүн тумшугуна
окшоп эң алдыда чалгын чалып, уруш талаасын тандап, кошундун конуучу жайын
аныктап жүрүп отурган.
Негизги күч Торугаттын белин ашып, Такала-Макан чөлүнүн түндүгү менен
жүрүп, Кашкар, Куча, Ак-Суу аркылуу өтүп, Баграш-Көлдүн айлансына токтогон. Ал
эми сол канаттын кошундары Иле өрөөнү аркылуу жүрүп, Жангар чөлүнүн түштүгү
менен Үрүмчү, Турфан шаарларына келип, Баграш-Көлдө негизги күч менен
бириккен. Сол канатты негизинен казак кошундары түзгөндүктөн, алардын өткөн
жолдорунда жайгашкан казак уруулары колдоого алган. Ал эми оң канатты жети
шаардын (Ташкент, Ходжент, Маргалаң, Наманган, Кокон, Өзгөн, Ош) элинен
түзүлгөн кошун түзгөндүктөн, Санжыбектин жетекчилигинде Гүлчө, Алай
өрөөндөрү аркылуу Эркечтамга түшүп, Кашкарда негизги күчкө кошулуп, ТаклаМакан чөлүнүн түштүгү менен. Жаркент, Хотан, Черчен шаарлары аркылуу Добнер
көлүнө карай жол тарткан.
Жолдо кошунга Сараколдогу, Марал-Башындагы, Хотондогу жергиликтүү кыргыз
уруулары жардам берген. Баграш-Көлдө негизги күч жана сол канаттын
кошундарынын белгилүү бөлүгү Тарим дарыясын бойлоп түштүккө карай жол
тартып, Лобнор көлүнө жетпей, Чаркылык шаарынын аймагында Санжибек менен
бириккен болуш керек. Себеби эбегейсиз зор Тарим чөлү бул аймакта куушурулуп,
анын түндүгү менен түштүгүн Тарим дарыясы бириктирип калат. Бул аралыкты
кошун дарыя бойлой 15—20 күндө басып өткөн. Кошундун андан аркы жолу
Алтынтаг тоосунун түндүк капталы аркылуу өтүп, азыркы Булунгур жана Юймынь
шаарларынын чөлкөмүндө сол канаттын Турфан, Хами ойдуңдарын басып өткөн
экинчи жарымы менен кошулуп, Каспандын Кара тоосун ашып, «Бээжинге» чабуул
жасайт. Ошол тоодогу Тал чокуда Алмамбет Манаска өз жери жөнүндө айтат, КөкөНор көлүн, атасынын Кан-Жайлак деген жайлоосун көрсөтөт. Согуш талаасында
баатырлар курман болуп, кошун кайра кыска жол менен Ала Тоого жол тартат. Бул
жол Санжыбектин кошуну басып өткөн жол эле.
ЕНИСЕЙДЕН КЫРГЫЗДАРДЫН ТЯНЬ-ШАНГА КӨЧКӨНДӨГҮ ЖОЛУ

Көптөгөн байыркы — Ибн Хордадбек, аль-Истахри Ибн Хаукал, Абу-Дулаф,
Гардиза, Рашид-ад-Дин (IX—XV кылымдар) жана азыркы тарыхчылар — Л.
Кызласов, Л. Н. Бернштам, Ю. Худяков, В. В. Бартольд, Ху Чжен Хуа, Ө. Караев ж.б.
кыргыз эли алгач Эне-Сайда жашап, алардын ордосу Минусин (Манас) ойдуңунда
болгондугун далилдешет. Алардын изилдөөсү боюнча кыргыздардын таркалуу
географиясы «Ак-Тоолордун» (Кунь-Лунь) түндүгүнөн Байкалга чейинки, Эдзин-Гол
дарыясынан азыркы Томск жана Омск шаарларына чейинки аралыкта болгон. Ал
эми Орто Азияда кыргыздар Хазар (Каспий) деңизине чейин таркалган. Демек, эң
134

www.bizdin.kg

жогорку географиялык түшүнүк биздин ата-бабаларыбыздын көчмөндүү турмушу
менен байланыштуу болгон.
Ошентип көптөгөн согушту башынан өткөргөн кыргыздар IX кылымда ЭнеСайдан Теңир тоого карай көчүштү. Бул жолдо көптөгөн тоолор, суусуз чөлдөр
болгондуктан, көчтүн жолун аныктоо эң зарыл болгон. Экинчи бир себеби,
Борбордук Азиядагы касташкан уруулар кыргыз көчү өз аймактары аркылуу
өткөндө аларга кол салуу коркунучун туудурган. Ошондуктан
көч согуштук абалды чагылдырып, алп кара куштун учушундай оң, сол канаттан
жана негизги текөөр болгон көч ортосунан турган жортуулдан айырмасы болуп,
негизги күчтөр эки канат аркылуу жүрүп, ортоңку бөлүктө мал, көчтүн өзү турган.
Оң канатта Айдаркан, Көкчө баш болгон казак кошуну, көч ортосунда Үрбү
жетекчилик кылган негизги көч (тыл), ал эми сол канатта Манастын колу ТеңирТоону карай багыт алган. Эки канаттын милдети канаттагы жоокерлерди тамак-аш
менен жабдып туруу жана негизги элди, малды алып өтүү болгон. Бул көчтө
айрыкча чоң милдет Манас кошунуна жүктөлгөн. Себеби ал көчтүн чыгышын
калмактардан, кытайлардан ж.б. уруулардан сактап, аларга керектүү жерде сокку
уруп жүрүп отурган.
Казак урууларынан турган Көкчөнүн көчү азыркы Казакстандын чыгышы,
Жонгор чөлүнүн батышы аркылуу өткөн. Көч Алтай тоосунун түштүк-батышынан
Калбин тоолорун ашып, Акчий өрөөнүнө (Зайсан) туруп, андан ары Тарбагатайга
жол тартат. Ал эпосто төмөнкүчө сүрөттөлөт:
Тарбагатай кайда деп,
Күрмөлтпөй жылкы айда деп,
Күн жүрүш жак Жылдыз деп.
Бул ыр саптарында көч Тарбагатай тоосун карай жүргөндүгү, андан Түштүк
батышта Жылдыз, Текес (Терс-Маео) өрөөндөрү жайгашкандыгы айтылат. Көкчөнүн
бул жолду тандап алышы бекеринен эмес. Негизги максат казак талааларын өз
колунда кармап калуу, ага өз урууларын жайгаштыруу жана тегиз талаа менен
Каркыра, Иле, Кеген, Шарын өрөөндөрүнө тез жетүү. Бул эпосто төмөнкүчө айтылат:
Ай жарымына жол көчүп,
Кан Айдаркан жай алып.
Каптап келип жыгылды
Каркырага таянып.
Жогорудагы ыр саптарында келтирилгендей, Айдаркандын көчүнүн алды
Каркыра, Көгөн өрөөндөрүнүн башына он беш күндө жеткен. Демек, көч күнүнө
орточо 60—70 км жол жүрүп, 480—500 км аралыкты жарым айда басып өткөн. Буга
ишенсе да болот. Себеби көч негизинен түз талаа аркылуу өткөндүктөн, анчалык
кыйынчылыктар болгон эмес.
Кыпчак урууларынан турган, Үрбү баштаган негизги көч азыркы Кыргыз-Нур
көлүнүн айланасынан түштүктү карай багыт алган. Ал эпосто төмөнкүчө
сүрөттөлөт:
Сапырылып сан кыпчак,
Туура басып Тур-Көлдү.
Басып өтүп Бар-Көлдү.
Кынгырдын жолун кыдырып,
Жети-Суу боюн сыдырып.
Демек, Кыргыз-Нур (көл) талаасынан көчкөн эл Тур-Көлдү (Дургэ-Нур) басып
өтүп, Кынгыр-Тоону (Монгол Алтайын) капталдап, Жонгор чөлүнүн чыгышы
аркылуу Бар-Көлгө (Баркуль) келген. Андан Богдашань, Ирен-Хабирга тоолорунун
түндүгү менен Жылдыз өрөөнүнө чыккан. Көч Жылдыз өрөөнү аркылуу жүрүп, Кыяс
(Акыяс) ашуусун ашып, Кер-Көлгө, андан ары Көтмалдыны (Балыкчы) басып өтүп,
135

www.bizdin.kg

Чүй өрөөнүнө келген. Эне-Сайдан Теңир-Тоого жөнөгөн кыргыз көчүнүн эң оор жана
алыс жолу Манас баштаган көчкө туура келген. Ал көч Бар-Көлгө чейин Үрбүнүн
көчү менен бирге келип, андан ары Богдошань тоосун ашып, Тарим чөлүнүн түндүгү
менен Теңир-Тоо багыт алган. Бул жолду тандап алуу төмөнкү себептерге
байланыштуу болсо керек. Биринчиден, негизги көчтү Борбордук Азиядагы
калмактардын капысынан кол салышынан сактоо, экинчиден, кыргыздар Алтайга
сүрүлгөндө Теңир-Тоонун арасына баш калкалап калган элдер менен байланышуу,
үчүнчүдөн, Алай, Анжиян, Талас багытына тең жетүү.
Көчтүн жолу эпосто төмөнкүчө айтылат:
Азырагы ашып Жылдызды,
Арбыны ашып Куу-Тезди,
Бурбай ашып Муз-Белди.
Марал-Башы, Долонду,
Кечип Аксы, Шаяны.
Бул ыр саптарында Манас баштаган көч Кынгырдын тоосунан (Монгол Алтайы
ийилген орок сымал болгондуктан ушундайча аталган болуш керек) ашып, БарКөлдө Үрбүнүн көчүнөн бөлүнгөндөн кийин Куу-Тезди (какыраган чөлдүү
түзүлүштө болгондуктан Чөлтаг тоосу ушундайча аталган) ашып, Таримдин
түндүгүндөгү бозоргон чөлдүү тоолорду этектеп батышка карай жүргөн. Жолдо
көчтүн бир тобу Музарт өрөөнү аркылуу Муз-Бел ашуусун ашып, Сары-Жазга,
Көйкапка өтүп, ал жерлерде туруп калышкан. Көчтүн калган бөлүгү Аксуу
дарыясынан өтүп, азыркы Маралбашы кыштагынын айланасына токтолгон.
Какыраган таштуу чөлдө, кунарсыз жайытта, узак жолдо кыйналган малдарын
тыныктыруу максатында көч Жай-Көлдүн (Чика-Көл) айланасына токтоп,
Кашкардан соода-сатык алып, бир нече убакытка туруп калат. Бул эпосто төмөнкүчө
сүрөттөлөт.
Жакага малы туралбай,
Жай-Качдү көздөй барыптыр,
Жай-Дөбөгө жай алып,
Кашкардан кара чай алып,
Какшаал тоосун таянып,
Сегиз ай жатып калганы.
Демек, жолдун алыстыгы жана катаалдыгы көчтү бул чөлкөмдө сегиз ай бою
турууга аргасыз кылган. Себеби, алыс жолду, кумдуу чөлдү басып өткөн көчтүн
бийик ашуулары аркылуу өтүшү үчүн сөзсүз тыныгуу зарыл болгон. Бул чөлкөмгө
чейин көч кеминде 3400 км жолду басып өткөн. Ага Таласка чейин жетиш үчүн дагы
500—600 км жолду өтүш керек эле.
Жай-Көлдөн Манас көчү Теңир-Тоого бир нече багыт боюнча; Торугарт ашуусу
аркылуу Борбордук Тянь-Шань, Чүйгө, Кызыл-Суу (Эркестам) өрөөнү аркылуу АлайАнжыян, Алай Самарканд, Алай-Бадахшанга, Сабажарды, Кыздар ашуулары аркылуу
Алайкуу-Өзгөнгө таркаган. Бул таркалуу азыркы кыргыз элинин жайгашыш
абалынын негизин түзгөн жана уруулардын белгилүү бир аймакта таркалышына
өбөлгө болгон.
БОРБОРДУК АЗИЯДАГЫ ЖИБЕК ЖОЛДОРУ

Кытай өлкөсү байыртан бери жибек өндүрүү жана андан кездеме токуу боюнча
дүйнөгө белгилүү. Кытай жибеги байыркы тарыхтарда башка өлкөлөрдүн
падышаларына тартуу катары берилүүчү эң кымбат баалуу кездеме болгон.
Жибек ошондой эле хандардын, феодалдардын, атактуу аскер башчыларынын,
соодагерлердин үй-бүлөсүндө көркөмдүк үчүн кийилүүчү сый кийим болуп
эсептелген. Ошондуктан кытай падышачылыгы жүздөгөн жылдар бою
136

www.bizdin.kg

жибекчиликтин сырын өлүмгө тартуу жазасы менен башка элдерден жашырып
келген.
Бирок, ошондой болсо да, Кытай жибеги жөнүндө маалыматтар индустардын
эпосторунда, библиянын сөздөрүндө, Азербайжан элинин «Көр уулу» эпосунда,
Искендер Зулхарнайн тарыхында, казактын «Алпамыс», кара калпактын «Кырк
кыз», кыргыздын «Манас» эпосторунда, Фирдоусинин «Шах-намесинде» ж. б.
көптөгөн эмгектерде, тарыхтарда кездешет.
Алгачкы жибек курту жөнүндөгү илимий маалымат Аристотелге таандык болгон.
Ал биздин доорго чейинки IV кылымда жибек куртунун түзүлүшүн жазып, аны
«мүйүздүү курт» деп атаган. Ал эми Александр Македонский Персия, Орто Азияны
басып алганда олжого алынган байлыктардын арасында эң жогорку баалуу жибек
кездемелери болгондугу Искендер Зулкарнайн тарыхында көбүрөөк айтылат.
Жаш Македонскийдин Азияга жасаган жортуулунда беш жүз окумуштууну
жетектеп келиши да бекеринен эмес чыгаар.
Көптөгөн тарыхтарга караганда жибекчилик жүздөгөн жылдардын ичинде
акырындык менен Чыгыш Кытайдан түндүк Кытайга, Борбордук Азияга, Кореяга
таркала баштаган. Ал эми Японияга жибекчилик Корея аркылуу биздин эранын IV
кылымында таркалган.
Европага жана алдыңкы Азияга салыштырганда жибекчилик Орто Азияда мурда
өнүккөн. Себеби, Александр Македонскийдин жортуулунун учурунда көптөгөн Орто
Азияда жашаган элдер, айрыкча согдиандыктар жана ага коңшулаш жашаган гуздар
чыгышты, Борбордук Азияны карай качууга аргасыз болгон. Ошол мезгилде
гуздардын кээ бир уруулары борбордук Кытайга чейин жеткен, ал эми айрымдары
Памир, Сарыкол, Куэнь-Лунь тоолоруна баш калкалашкан.
Македонский Орто Азияны таштап кетүүгө аргасыз болгондон кийин алар
кайрадан өз жергесине кайтышкан. Ошол мезгилден баштап Орто Азияда
жибекчилик өнүгө баштаган десек аша чапкандык болбос. Анын күбөсү катары
Бурана мунарасын (биздин доорго чейинки IV—III кылым), сактардын
коргондорунан табылган грек жана чыгыш элдери бирге иштешкен буюмдарды
көрсөтүүгө болот. Бул доор жибекчиликтин Орто Азияда өнүгө баштаган мезгилине
туура келет. Ал эми даяр жибек буюмдар биздин жергеге Македонский келгенге
чейин эле таркалган. Буга Македонский Орто Азияны басып кирген мезгилде Бестин
чоң тартуу менен тосуп чыккандыгы, алардын ичиндеги кытай жибегинен токулган
кездемелер күбө болот. Ошондой эле Бестин кызы Сара өзүнүн күйөөсү, грек
кошунунун эң коркунучтуу душманы, Македонский өзүнө тең кол башчы деп
баалаган Спитемендин башын кестирип, алтын табакка салып, жашыл кытай
жибегин жаап, Александрдын бут алдына койгондугу да далил болсо керек.
Ошентип жибекчилик Орто Азияда Македонскийден кийин, Борбордук Азияда
андан мурда өнүккөн. Жибек жолунун чыгыштагы эң күчтүү өнүккөн Кытай
мамлекети менен батыштагы күчтүү өлкө Римди байланыштырып турууда
Борбордук жана Орто Азиялардын мааниси чоң болгон. Жибек жолу Кытайга
Индиядан өтүүчү монахтар — будда динин таркатуучулар, алтынды, нефритти,
жүндү, аргымак аттарды жибек кездемелерине алмаштыруучу соодагерлер үчүн да
коркунучтуу эле.
Көптөгөн кытай тарыхчыларынын ою боюнча байыркы «Жибек жолу» Вэйхэ
өрөөнүндөгү азыркы Сиан шаарынан башталган, башкача айтканда, бул шаар
жолдун чыгыш дарбазасы болуп саналат. Сиан шаарынан эки жол чыгып, бири
Цзинхэ өрөөнү аркылуу Хуанкэ дарыясын бойлоп түндүккө багыт алган. Бул жол
«Улуу кытай сепилине» жарыш жаткандыктан, жүргүнчүлөр каракчылар тарабынан
көп жабыр тарткан эмес. Себеби жибек жолу дайыма коргондогу сакчылар
137

www.bizdin.kg

тарабынан көзөмөлгө алынып турган. Бул жол аркылуу Кытай жибеги Монгол
хандыгына, Алтайда жашаган урууларга жана Сибирь элдерине чейин таркалган.
Экинчи жол «Хэси коридору» аркылуу азыркы Ланьчжоу шаарына келип,
кайрадан экиге бөлүнгөн. Биринчи жол Наньшань тоолорунун түндүк этеги менен
түндүк батышты көздөй жүрүп, азыркы Юймын шаарында түндүк батышка жана
батышка чыккан кербен Бэйшань чөлү аркылуу Хами жана Турфан шаарына келген.
Турфанда жол дагы экиге — түндүк батышка жана батышка бөлүнгөн. Түндүк
батыштагы жол менен кербен азыркы Үрүмчү, Кулжа шаарлары аркылуу Казак
хандыгындагы, Урал багытындагы элдер менен соода жасашкан. Ал эми Турфандан
батышка чыккан жол менен кербен азыркы Карашаар, Куча, Үчтурфан, Аксуу,
Кашгар шаарлары аркылуу өтүп, Торугарт ашуусу менен Нарын (Кошой Коргон),
Ысык-Көл жана Чүй-Талас өрөөндөрүндөгү элдер, азыркы Чимкент, ОлуяАта,
Ташкент, Букара, Хива, Хорезм шаарлары, Астрахан хандыгы менен соода жүргүзгөн.
Юймын шаарынан батышка чыккан жол Алтынтаг, Куэнь-Лунь, Каракорум
тоолорунун түндүк капталдары менен жүрүп, азыркы Чаркылык, Черчен, Керия,
Хотан, Жаркент шаарлары аркылуу Кызыл-Суу өрөөнү менен Эркечтамга багыт
алган. Бул жол менен жүргөн кербен көпчүлүк учурда Кашгар шаарына кирбестен,
азыркы Жаркент шаарынан Кара-Крумдагы Ташкоргон чеби аркылуу Афганистанга
жөнөгөн. Бул жол Кытай менен Афганистанды бириктирип туруучу эң жакынкы жол
болгон, бирок бийик тоо ашуулары, тар капчыгайлар, буркан-шаркан түшүп аккан
тоо суулары көптөгөн чыгашага алып келген. Ошондуктан бул жол менен көбүн эсе
майда эшекчен кербен өткөн. Ал эми негизги кербендер Эркечтам, Төө Мурун,
Талдык ашуулары аркылуу жети шаарга (Ош, Өзгөн, Анжыян, Кокон, Маргалаң,
Ходжент, Ташкент); Алай, Кара-Тегин, Зерафшан өрөөндөрү аркылуу Самарканд,
Бухара шаарларына, Афганистанга, Иранга жана башка өлкөлөргө сапар чеккен.
Азыркы Ланчжоу шаарынын аймагынан чыккан экинчи жол Хуанке өрөөнү,
азыркы Синин шаары аркылуу Көк-Нор, Цайдам аймактарындагы элдер менен соода
жүргүзүшүп, андан ары Тибетке сапар чеккен болуш керек. Бул багытта жүргөн
кербендин негизги унаасы болуп качыр жана топоз саналган. Себеби бийик тоолуу
бул аймакта төө, ат жана эшек бир нече айлаган узак жана татаал жолго чыдаган
эмес. Тибеттен кытай жибегин жүктөгөн соодагерлер Брахмапутра өрөөнү, Гималай
тоолорундагы ашуулар менен Индияга жеткен. Андан ары деңиз жана кургактагы
жолдор менен Европага жана Африкага кытай жибеги таркалган.
Кытай жибеги кербенден кербенге өтүп, улам башка соодагерлерге сатылып
отуруп байыркы доордогу эң белгилүү болгон Антиохи шаарына (азыркы
Турциянын түштүк чыгышындагы анчалык чоң эмес шаардын ордунда болгон)
жеткен. «Жибек жолунун» таркалышына Борбордук Азиянын тийгизген таасири
чоң. Кытай жибеги алгач бул аймактагы чоң шаарларга ташылып келинген.
Шаарларда кербендер уюштурулуп алар белгилүү багытка жол тартышкан. Ар бир
шаардын хандыгынын өзүнчө соода кылуучу элдери, чыңдалган кербен сарайлары
болгон. Ошондуктан соода жүргүзүүдө башка хандыктардын сөзсүз макулдугун
алыш керек эле. Андыктан соодагерлер алгач шаардын, аймактын билермандарына
кымбат баалуу кездемелерди тартуу кылышкан. Ошондон кийин гана хандык өз
аймагында ал соодагерлерге эч кимдин колу тийбестиги, ага жардам көрсөтүү
боюнча ишеним кагаз (Патфа) берген. Натыйжада соодагерлер дайыма ошол элди
аралап, өзүнө белгилүү жолдор менен жүрүшкөн.
Биздин оюбузча Борбордук Азиянын Хотан, Жаркент, Таш-Коргон, Кашгар,
Турфан, Үрүмчү, Кулжа шаарлары «Жибек жолунда» эң негизги ролду ойногон. Ал
шаарларда азыркы мезгилге чейин сакталып калган коргондор, күмбөздөр,
уламыштар буга чоң күбө болот. Мисалы: Кашкар сайындагы жар боорундагы
Кашгар ханынын Үңкүрү, Аппак кожонун жайы, Таш-Коргондогу байыркы таштан
138

www.bizdin.kg

курулган имараттын калдыгы, кум басып калган байыркы Хара-Хото, Боро-Хото
жана Актан-Хото шаарлары ж.б. П. К. Козловдун экспедициясы (1907—1909жж.)
Хара-Хото өлүк шаарын казган учурда бийиктиги 8—10 метр болгон субургандан
(китепкана, казына сакталган жай) көп сандаган буюмдарды, китеп ж.б.
документтерди тапкан. Алардын ичинен чыгыш элине байыртан бери белгилүү
болгон «Жети акылмандын Синдбад жөнүндөгү китеби» чыккан. Бул китеп фарс
тилинде жазылган жана бул аймакта персиялыктын жашагандыгынын күбөсү болуп
саналат. Документтердин арасында уйгур тилинде жазылган атын уурдаткан,
буудай карыз берип, аны ала албаган адамдардын арыздары, ошондой эле бул
шаарлардын Чыңгыз хандын жортуулу мезгилинде талкалангандыгы жөнүндөгү
кабарлар бар.
«Жибек жолунун» таркалышына Лхаса — «Кудайлардын өлкөсү» шаарынын
мааниси чоң болгон, Лхасада тибеттин — миряндардын, хачи — соодагерлеринин
жайлары менен катар кытай соодагерлеринин дүкөндөрү, байыркы курулуштары
азыркы күнгө чейин сакталып калган. Дегинкиси, «Улуу жибек жолу» бул аймакта
азыркы күндө да өз маанисин жоготкон эмес. Кашгар, Хотан, Жаркент, Таш-Коргон
жана башка шаарларда соодагерлер — пакистандыктарды, афгандыктарды,
кашмирдиктерди, индустарды, тибеттиктерди көп кездештиресиң. Алардын
айтуусунда сооданы азыркы күндө да бул шаарларга кербен менен тартып келишет.
Кытай менен Индияны бириктирип турган негизги «Жибек жолу» Куэнь-Лунь
жана Кара-Корум тоолорунда жайгашкан эки ашуу — Миң Теке жана Каракорум
ашуулары аркылуу өткөн. Миң Теке ашуусу аркылуу жаңы шаардан чыккан кербен
Гилгит өрөөнүнө (Кашмир) келип, андан ары Индияга жол тарткан. Бул ашуу 4600
метр бийиктикте жайгашып, түштүк капталы тик аскалуу жана тоого көтөрүлүү
көптөгөн кыйынчылыкка турган. Ошондуктан бул ашуу аркылуу көбүн эсе кербен
Кытайдан Индияга июнь-август айларында каттаган болуш керек. Каракорум
ашуусу аркылуу кербен Кытайдын Шачэ менен Кашмирдин Лех чебин бириктирип
турган бул жолдун узундугу 750 километрге жакын, деңиз деңгээлинен 5000 метр
жогору жайгашкан беш бел аркылуу өткөн. Кербен үчүн бул 35—40 күндүк жол. Лех
чебинен Сринигар өрөөнү аркылуу Индия менен байланышкан. Кытай
тарыхчыларынын жана кытай географы Чу Шао-Тандын аныктоосу боюнча
Борбордук Азияда «Жибек жолу» төмөнкүдөй кербен жолдорунан турган жана ал
жолдор азыркы күндө да негизги жол катнашын түзөт.
Синин Турфан жолу. Синин шаарынан түндүк батышка карай Хэйкэ дарыясын
бойлой Наньшань тоо кыркасынын түндүк этеги менен Аньси шаары аркылуу
Баркуль түздүгүнө келген. Бул жерде жол экиге бөлүнөт. Богдошань тоосунун
түндүгү менен Үрүмчүгө баруучу жол Баркуль-Даван аркылуу өтөт. Экинчи
Богдошань тоосунун түштүгү, Турфан шаары аркылуу Үрүмчүгө баруучу жол Даван
ашуусу менен өтөт. Бул кербен жолдору аркылуу кытай жибеги Жонгория, казак
урууларына таралган.
Цинхай-Тибет кербен жолу. Синин шаарынан башталып, Оринг-Нур, ЖаринНур көлдөрүнүн түздүктөрү, Баян-Хара-Улаба ашуусу аркылуу Цангпо өрөөнүнүн
ортоңку бөлүгүнө түшүп, андан Лхасага багыт алган. Бул жолдун экинчи тармагы
Жарин-Нур көлүнөн түндүк батыштагы Цайдам чөлүндөгү урууларды карай
таралган. Цинхай-Тибет кербен жолунун экинчи кеңири белгилүү тармагы болгон
Синин-Чамдо (Кашин) жолу Сининден түштүккө карай Амнэ-Мачин аркылуу
Таиландга, Бирмага, Лаоско таркалган.
Цинхан-Шынжан кербен жолу Хуань-Чюнь чебинен башталып, Көкө Нор
көлүнүн түндүгүнөн жана түштүгүнөн айланып өтүп, Цайдам түздүгү, Сухани-Нур
ашуусу аркылуу Дуньхуань шаарына (Тарим чөлүнө) чыккан. Жолдун экинчи
тармагы Цайдамдын түштүгү аркылуу өтүп, Алтынтаг тоосун ашып, Чарклык
139

www.bizdin.kg

шаарына (Тарим чөлү) келген. Бул жолдор аталган шаарларда Юймын-Эркечтам
жибек жолу менен бириккен.
Сикан-Тибет кербен жолу. Кандинге келген кербен бир нече күн тыныккандан
кийин Тибетти карай жол тарткан. Бул жол көптөгөн меридиан багытындагы
тоолорду ашып, Литан, Ботан, Чамдо, Аламдо, Лхоруго аркылуу Лхасага (Тибеттин
борбору) келген. Тибет-Шынжан кербен жолу аркылуу Индиядан мускус, жүн, тери,
маралдын мүйүзү жана башка товарлар ташылып келинген. Жол Лхасадан түндүктү
карап чыгып, Тибет тайпак тоолору аркылуу Куэнь-Лунь тоолорун ашып, Керияга
түшүп, Юймын-Эркечтам жолуна кошулган.
Тибет-Индия кербен жолу. Бул жол эки тармактан турган. Себеби Тибет, Гималай
тоолору көпчүлүк бөлүктөрүндө тик аскалуу, тар капчыгайлуу болгондуктан,
кербендин туш келди жолго салышы өлүмгө барабар болгон. Ошондуктан кербен
жолу жазы өрөөндөр, анчалык бийик эмес тайпак ашуулар аркылуу өткөн.
Биринчи тармак Лхасадан түндүк-батышты — Кашмирди карай Брахмапутра
(Цангпо) өрөөнү аркылуу өткөн. Кербен өз жолунда Щигаще, Сака, Тагум, Токсум
кыштактарын, Маюм ашуусун, Манасаравар көлүн, Гарток өрөөнүн басып өтүп,
Кашмирден Лех чебине келген. Жол андан ары Индияга, Пакистанга жана
Афганистанга уланган.
Экинчи тармак Птунг кыштагы, Даржилинге өрөөнү аркылуу өтүп, Индия менен
Тибетти бириктирип турган. Бул жол эң жакынкы жол болуп, негизги соода
байланышы иш жүзүнө ашкан.
МАМАТЕМИН ЭРКЕБАЕВ

АЛЫМБЕК ДАТКА
Кыргыз элинин байыртан бай тарыхы, улуттук идеясы, руху улуу инсандарынын
социалдык-саясий ишмердүүлүктөрү менен тыгыз байланышкан. XVIII—XIX
кылымдардын тогошкон мезгилинде жарык дүйнөгө келген Алымбек Датканын
(1800— 1863) ишмердиги кыргыз элинин тарыхынын айрылгыс бөлүгү болсо да, ал
ар тараптуу жана толук жазылбай келаткандыгы талашсыз.
Алымбек датканын ааламдан көзү өткөнүнө мына быйыл 130 жыл толот. Арадан
ондогон жылдар жылып өтүп, тарыхтын тээ тумчуктурган туңгуюгунда жаткан улуу
инсандын таалайы ачылып, эми минтип элибиздин ачык асманына кайрадан
нурланып, анын аты жаралып отурат. Анын карапайым калк үчүн жасаган эмгегин
элибиз эстеринен чыгарышпайт, анткени, өткөн доордо бул инсандай Фергана
өрөөнүндө бир дагы адам мынчалык каны-жаны менен күйүп, мал-мүлкүн, кызыл
тилдесин жалпы калктын жыргалчылыгына арнабаптыр, бир дагы ири ишмер өз
бийлигинин күчүн, анын кадыр-баркын кыргыз-кыпчак, өзбек, тажик, уйгур, дунган
жана башка элдердин түпкү кызыкчылыгына кызмат кылдырбаптыр. Мына ошол
үчүн «эр эмгегин, жер жебептир». Ал өз доорунда коогалуу Кокондо орногон
хандыктын ырайымсыздыгы менен жан үрөп күрөшүп келген.
Алымбек датка жашап өткөн доор феодалдык коомдун айыгышкан карамакаршылыгына жык толгон эле, ал ошол коомдогу бардык тарыхый драманы өз көзү
менен көрүп, ага түздөн-түз аралашып, а турсун айрым учурда өкүм сүрүп турган
Кокон хандыгынын «башкы ролдорун» да ойногон.
Алымбек датка Алайдагы эл бийлеген, калктын кадыр барктуу, нарк-санаттуу
адамдардын тегинен чыккандыгы ырас. Атасы Асан бий Шамырза уулу өз доорунун
нары салабаттуу, нары сабаттуу адамы болгон. Анын өрөөн толо төрт түлүк малы,
ээлеген эгин аянты, жайлоо-кыштоосу, кызыл тилде казынасы бар бай эле. Төрт
түлүктөн түшкөн киреше жыл сайын казынага куюла берип, мартабасы ашып140

www.bizdin.kg

ташып, бай катары атагы Алай, Ферганада эле эмес, тээ Кашкарга чейин жайылган.
Ал жөнүндө эл оозунда өтө эле көп айтылып келет. Асан бийге жыл сайын зор
киреше жайыт толгон малынан эмес, далай бөлүгү саяпкерлери таптаган сай
күлүктөрүнүн байгелеринен да кошулуп турган. Бир эле Акжал күлүгүнөн жүздөгөн
кара мал баш байгеге түшүп турган. Акжал Асан бийдин, кала берсе ал бийлеген
уруунун, элдин даңкын далайга тааныткан.
Алай элин башынан бийлеп келген Асан бий уулу Алымбектин жаштайынан
нары чыйрак, сергек, өткүр, акылдуу чыгып келе
жаткандыгына ичинен ыраазы болуп, бирок аны көп деле көкөлөтө бербеген.
Болочок датка 15— 17 жаш курагында эле өз уруусу Адигиненин Баргы уругуна баш
болуп, уюштургуч бий катары таанылат. Айылы азыркы Гүлчө жайгашкан эки
дарыянын кесилишинде эле. Мындан өөдө-төмөн каттаган сансыз кербендер өтүп
турган. Асан бий алар менен соода-сатыктын ал жайы, мал-мүлктүн наркы жөнүндө
пикир алмаша турган. Өзү да тигил жагы Кытай, Ооганстан, Индустан, бул жагы
Истамбул, Кабулга чейин бир нече жолу кербен баштап келген адам болгон. Түрк
тилдерин жакшы билген, түрдүү элдер менен алаканы чыңдаган. Атасынын
артынан калбай ээрчип жүрүп Алымбек да көп нерсеге көзү каныгат. Асан бийдин
дос-душманын ажыратат, түрдүү элдин каада-салтын, нарк-санатын, үрп-адатын
үйрөнөт.
Асан бий өз артына — мураскери Алымбекке бүткүл байлыгын жана бийлигин
калтырган. Көзү өтүп бараткан кезде Алымбекке: «Уулум, уккун кебимди. Айтар кез
эми келип жетти. Улук болсоң кичик бол. Элиң менен бол. Байлыгыңа эсирбе.
Болгонун элге бер, кедей-кембагалдарга, жетим-жесирге карагын. Бийлик, байлык
— колдун кири. Колдон келип турган маалда сөзүмдү эки кылбай, элиңе арнап
эстелик кургун... же мечиттир, же медреседир, айтор караңгы калкың бар, дин
исламды ыйык туттур. Жерге-сууга, мал-мүлккө өзүң бий, өзүң хан. Баатыр табат,
батман жейт». Балам деген осуят сөзүн калтырат. Атанын айткан сөзүн Алымбек
даткадай аткарган адам аздыр? Ал атасы өмүр бою жыйган мол дүйнөгө башы
айланып мас болбоду.
Болочок датка өмүрү өткөнчө кыргыз элине эле эмес, Фергана өрөөнүндөгү түрк
насилинен тараган калктарга калыс, ак ниет эмгек кылган. Анын эл деп соккон
жүрөгү, жашоосунун негизги маңызы — кыргыз-кыпчак жана башка калктардын
эркиндиги, көз карандысыздыгы эле. Канткен менен кыргыз жергесин хандыктын
«жемине» калтырбоо үчүн элдин ханга каршы чыккан нааразылыгын астейдил
этибарга алып, алардын көтөрүлүшүнө жетекчилик кылып, үч жолу
ханкөтөрүлүшүн уюштургандыгын тарых тана албас. Алымбек датканы кыргызкыпчак да, өзбек да, тажик да, уйгур да өздөрүнүн жакын адамы, калк коргоочусу
катары кабыл алышкан.
Алымбек датканын социалдык-саясий көз карашы жөнүндө кеңири сөз козгоого
чындап мүмкүндүк алып берген бул кийинки кездери өлкөдө болуп жаткан «кайра
куруу» процесси. Бул көрүнүш айрым адамдарга жага бербегени менен анын
тарыхый процесске тийгизген таасири зор. Тактап айтканда, ал тарыхка жүзүбүздү
оң каратты, улуттук кайра жаралууга жагымдуу шарт түздү. Кыргыз сыяктуу кыйла
элдер үчүн улуттук идеяны, рухтун Көк асабасын көкөлөтө көтөрттү, көптөгөн көз
каранды калктардын азаттыгына жол ачты.
Далай-далай улуттук улуу инсандардын коомдук жана жалпы эле мамлекеттик
ири ишмердиктерин иликтеп-изилдөөгө өбөлгө болду. Алымбек датка, анын асыл
жары, акылман азиз энебиз Курманжан датка сыяктуу далай инсандарды тарыхтын
терең сазынан сууруп чыкты.
Алайдын ажайып өрөөн экендигине көзү кызарган Кокон хандыгынан «буту»
Алайга жетип, андагы асыл жерди өзүнө каратуу амалын пайдаланган Мадали-хан
141

www.bizdin.kg

1831-жылы отуздан жашы эми өткөн Алымбекке атайын «датка» наамын ыйгарган.
Алымбек бул наамсыз деле Алай элин башкарууга кудурети жетип турган. Бирок, ал
Кокондогу коогалуу саясаттан четте калгысы келбеген. Мына ошол жагдай
Алымбекти өз элинин тагдыры үчүн алдын ала кандай болбосун бийликке
аралашууга аргасыз кылган. Алымбекке «датка» наамын ыйгарып, ага саясий
«чылбыр» салган Кокон ханынын стратегиялык максаты бар эле. Алымбектен
кичине кынык алган Мадали-хан, аны астейдил азгыруу максатында бир чети
өзүнүн түпкү максатына жетишүү үчүн Алымбекти тез эле Ош караган Анжыян
акимдигине дайындаган. Анда Ош Кокон хандыгына карап турган. Алымбек азыркы
Ош областы Анжыян вилейетинин акими болору менен ага Кокон хандыгы көптөгөн
жер-сууну кошо чектеген. Ошентип, Ош шаары, анын айланасындагы ар түрдүү
уруулар, элдер Алымбек датканын кол астындагы бийликке баш ийишкен.
Тарых тастыктагандай Алымбек датка аким болуп турган мезгилден тартып,
анын коомдук жана мамлекеттик ишмердүүлүгүнүн экинчи этабы башталат. Ошол
мезгилден баштап ал өзүнүн айылы Гүлчөдөгү Ак өргөсүн Ош шаарына көчүрүүгө
мүмкүнчүлүк алат. Аял затынан чыккан акылман Курманжан менен да ошол жылы
баш кошот. Ош шаары жана анын карамагындагы калайык калк Алымбек датканын
кара кылды как жарган калыс экендигин жогору баалашат. Ал жетектеген эл
уруулук келишпестигин токтотот, түрдүү элдердин ортосундагы ынтымак
чыңдалып, алардын алакасы бекемделет. Анын бийлиги жүрүп турган маалда Ош
өзүнүн алгачкы «бүрдөгөн» дооруна туш келет. Бул бийликте Алымбек датка атабабалардын улуу салтын улантты. Эң негизгиси элдерди бир максатка бириктирип,
эмгек кылууга уюштурду. Бул жерде жанаша жашап турушкан кыргыз, кыпчак,
өзбек, уйгур, тажик жана башка элдердин башын кошууга жетишкен.
Биринчиден, Ош шаарын тең жарып өткөн Ак-Буура дарыясына эки жээктеги
элди бири-бири менен катташтыруу иретинде тогуз көпүрөнүн курулушун
негиздеди. Ак-Буура дарыясы ал кезде буркан-шаркан түшүп, өз нугуна батпай
кирген маалында жүктүү төөнү, атты агыза турган. Жөө адам дарыядан кечип өтө
албай, канчасы сууга ага турган. Ошол жылдардагы Төлөйкөндөн Озгурга,
Жапалактын туш жагы Жаңы шаар («пьян базардан») Увам-Атага, Ноокат жолунан
Алай жолуна, Араван жолунан Өзгөн багытына, Араван жолунан базардын жогорку
тарабынан кире бериш жолдогу Өзгөн, Алай жолдоруна, Шайыктар — Дөбөсүнөн
базар аркылуу Караван-сарайдан Ак медресеге өтө турган, базар этегиндеги чайкоо
базарынан Ош районуна, андан Кара-Сууга каттай турган негизги көпүрөлөрдү
курдурууга колу тийгендигин кайсыл тарых танат? Ар бир көпүрөнү куруу ишине
ошол жердин калкын уюштурган, бирок бүткүл чыгымын Алымбек датка өзүнүн
казынасынан сарптаган. Курулган ар бир көпүрөнү ошол калктын, элдин, уруунун
атына ыйгаргандыгы да ырас. Тогуз көпүрөнүн азыркы күндө үчөө сакталып турат.
Анын Кара-Суу, Өзгөн, Алай жолуна кире бериштеги Ак медресеге өтүүчү асма
көпүрөнүн нугу өз заманынын оригиналдуу курулушу экендигинен кабар берет.
Алымбек датканын экинчи парзы — калктын турмуш абалын жакшыртуу жолун
издеп, ошондогу какырап жаткан көптөгөн жер аянттарына арык казып, суу
чыгарууну колго алган. Аны иш жүзүнө ашыруу оңойго турбаган. Ал үчүн шаардын
элин жана Оштун айланасында жанаша жашашкан ар түрдүү элдерди түп көтөрө
уюштурган. Элди тегиз жыйып Ак-Буурадан бир тогуз арыктардын, каналдардын
нугун негиздеп, аны каздыруунун жоопкерчилигин өз мойнуна алган. Ар бир
казылган арык үчүн кеткен бүткүл чыгымды, адаттагыдай датка өз жанынан
көтөрөт. Ошентип, Ак-Бууранын башынан Төлөйкөн арыгы, Жапалак арыгы, Жоош
арыгы, Сулайман тоосун түптөй айланып өткөн Баргы арыгы (ал азыр Жаннат арык
деп аталат). Дарыянын оң жээгинен Баба арык (Увам арык) деп коюшат. Кырарык,
Анжыян арык казылып чыгат. Кара-Суу тараптан Коргошун-Талааны аралай өткөн
142

www.bizdin.kg

атактуу Сабай арык, Коңурат арык, Кыдырша арыктарына чек салынат. Бул арыктар
аркылуу ошол учурда эбегейсиз жерлерди өздөштүрүүгө мүмкүндүк алат. Көп
жерлер мал үчүн тоют, эгин аянтына айланат. Өздөштүрүлгөн суулуу жерлерге арпа,
буудай айдалып, конок, таруу бүтүп, жүгөрү себилет. Чыгарылган арыктарды
жээктеп дарыянын айрым куймаларына шалы эгилет. Өздөштүрүлгөн аянттардан
мол түшүм жыйналып, алсыз, жакыр элдин карды тоюп, калк казаны ашка толот.
Ошого жараша элдин материалдык дарамети күч алат, адам башы көбөйөт. Улам
жаңы жерлер өздөштүрүлүп жүрүп отурат. Ал жерлерге калктын жаңы катмары
көчүп барып, отурукташуу жүрөт. Айталы, азыркы Курманжан датка атындагы
колхоздун, Ош районун, Керме-Тоонун, Кеңеш совхозунун, Калинин атындагы
колхоздун жана башка чарбалар жайгашкан алгачкы чектерге ошол кездерде
отурукташтыруу башталган. Ошентип, шаардын айланасында миңдеген гектар жер
аянттары кулпуруп, бактуу-шактуу, мөмө-дарактуу майданга айланып «Ош-абад»
аталып, же болбосо: кайда барабыз? — «Ош пиримге» барабыз деген сөздүн мааниси
кеңейип, экинчи Мекке-Медина аталган Оштун кадыр-баркы андан бетер өсөт. Ал
«жанаттын» бир жагымдуу жайына айланат. Калк арасында Алымбек датканын
бийлик жана байлык зоболосу артат.
Эгин аянтынан өндүрүлгөн арпа, буудай, жүгөрүнү, ак жүгөрүнү ун кылып
тартыш үчүн Алымбек датка дарыянын эки жээгинен казылып чыгарылган
арыктарга бир тогуздап суу тегирмендерди, ак жубаздарды, май жубаздарды
курдурууну үчүнчү парзы катары ишке ашырат. Ал тегирмендердин, ак
жубаздардын, май жубаздардын айрымдарынын алигиче орду сакталгандыгын
шаардын улуу муундары эскеришет. Алардын кээ бири кечээ эле 50—60-жылдардын
аягында биротоло жок болду. Айтылуу Төлөйкөндүк кыргыз Акматтын (ал адам
колунан көөрү төгүлгөн уста экен) тегирмени, Жапалактык Жакып чалдын
тегирмени, Кыр-арыкка салынган Кош чынардын түбүндөгү Кожомурат акенин
тегирмени, Хасанбай, Үсөнбай деген эгиздердин ак жубаздары, май жубаздары өз
убагында элдин ак буудайын тарткан, шалыларын актап элди баккан. Алардын
баасы ал убакта чексиз эле.
Ата-бабадан калган салтты бекем сактаган Алымбек датка ордолуу Ош
шаарынын туш тарабына кетүүчү жолдорду кеңейттирип, өзүнүн төртүнчү парзы
болгон — ошол жолдорго таш төшөтүүнү уюштурган. Ал жолдор Оштон чыккан
Анжыян, Араван, Ноокат, Алай, Өзгөн, Кара-Суу багытына кетүүчү жолдор, көчөлөр
эле. Ал эми Ак-Бууранын эки жээгин бойлогон шаардын азыркы негизги көчөлөрү
аталган Курманжан датка, Свердлов (азыр Ленин) атындагы жана тигил жээктеги
Кыргызстан, Гагарин атындагы көчөлөрү ошол кезде бир топ түздөлүп, алгачкы таш
төшөтүүнү Алымбек датка өзү жетектеген. Бул көчөлөрдү кеңейтүүнүн өзү
канчалык оор болсо да түрдүү калктын өкүлдөрү биргелешип, сайдан эшек араба
менен таш жүктөп тартышкан. Таш төшөлгөн көчөлөрдөн өтүшкөн кербендер Ош
шаарынын чыны менен эле абадка айлангандыгына аябай суктанышкан. Бул
көчөлөргө кийин кайдагы астейдил кызмат аткарбаган эле «баатырлардын»,
«улуктардын» аттары коюлуп, чындык төшөлгөн таштын астына басылып кала
берди.
Албетте, Совет бийлигинин жылдарында байыркы Ош таанылгыс болуп өзгөрдү,
ал илимдин, билимдин, маданияттын, өнөр жайдын, мамлекеттик мекемелер жана
коомдук жайлар жайгашкан ири шаарга айланды. Мында бийик кабаттуу көп
сандаган үйлөр курулуп, Ош өзүнүн үчүнчү жашоо доорун сүрүүдө. Бул эч бир
талашсыз. А бирок, Ош мындан 150—200 жыл илгери кандай эле? Алымбек датка
аким болуп турган убакта ордолуу Ошко келип-кетишкен Чыгыштын менменсиген
далай билермандары, соода-сатыктын ээлери, кербен башчылары, элчилер ошо
кезде эле Ош шаарын «Ош пирим» дешкендиктери бекер эместир.
143

www.bizdin.kg

Алымбек датканын саясий ишмердүүлүгүнүн алтынчы парзы — атасы Асан
бийден керээзге калган сөзүнөн чыгуу эле. Ал үчүн ошол кездеги карапайым
караңгы калкты агартуу максатында билимдин, тарбия-таалимдин борбору болгон
медреселерди, мечиттерди куруу ишин колго алган. Айтылуу Ак медресе баш болгон
Ош шаарында жана анын айланасында бир тогуз мечит, медресени курдургандыгын
тарых танбайт. Анын ичинен белгилүү Ак медресеге адамдар аябай суктанышкан,
анткени ал өзгөчө кооз эле. Аны куруучулар да Орто Азиянын колунан көөрү
төгүлгөн, архитектуралык ансамблдин «тилин» билген ак ниет усталар, чеберлер
болушкан. Медресени куруу иши бир нече жылга созулган.
Алымбек датка медресени курдуруу менен ага арнап атайын жер-суу, эгин, бакдарак, мөмө-жемиш аянттарын ажыратып, аларды медресенин алдындагы
соопчулук коомуна ыйгарып берген. Ал медресе бүткүл Фергана өрөөнүндөгү сейрек
кезиккен кооз жай гана болбостон, караңгы калкты агартуучу, дилин тазартуучу
исламдын адеп-ахлак менен тарбия-таалимдин мектеби болгон. Аны курдурууга
кеткен бүткүл чыгым Алымбек датканын өз каражатынан турган. Албетте, шаарда
жана анын жакын айланасында 150гө жакын түрдүү типтеги мечиттер, 10дон ашык
медреселер боло турган. Алардын ичинен калайык калктын купулуна толуп, өзүнчө
бир жогорку окуу жайын элестеткен Ак медресенин кечээ эле Совет бийлигинин 40жылдарынын башында бузулуп кетиши орду толгус жоготуу болду. медресеге
кедей-кембагалдардын балдары да тартылган, ал 120 окуучуга жыл сайын
үзгүлтүксүз түрдө тамак-аш, кийим-кече, ар бир айга бекер жатакана жана маяна
төлөгөн. Ал эми медресенин окутуучулары Бухарадан, Самаркандан, Хивадан жана
башка жактардан чакырылган. Алардын арасында атактуу молдолор, ажылар,
аалымдар бар боло турган. Алымбек датка аларга аябагандай эле чыгым жумшаган.
Тарыхыбызда таамай изи калган датканы элибиз бекер жерден алгачкы калктын
агартуучусу атабастыр.
Ак медреседен билим, таалим-тарбия алуучулар өз учурунун алдыңкы адамдары
эле. Алар ислам динин дубандын аймагында жашашкан караңгы элге таратуучулар,
дээрлик көпчүлүгү жер-жерлерде мечиттин мутаваллилери биздин тил менен
айтканда директорлору, окуу бөлүмүнүн башчыларынан болушкандар. Дин менен
кошо алар маданияттын, илимдин жетишкендиктерин жайылтышкан. Алардын
арасында Алымбек датканын өзүнүн жети перзенти да бар эле. Эң улуусу
Жаркынбай мырза, Алымбек датканын көзү өткөндө Ош шаарына 1864-жылы аким
болуп бир тууган жээни Карыбек мырза Өзгөн шаарында, Мырза-аке, Кара-Кулжа
райондорунун чектеринде миң башылык кызмат аткарган, ал эми азиз энебиз
Курманжан датканын тапкан уулдары: Абдылдабек (1843—1876), Баатырбек
(1848—1895), Мамытбек (1850—1893), Асанбек (1852—1953), Камчыбек (1863—
1895) алгачкы билимди ушул Ак медреседен алышкан, алган билимдеринин аягын
ар түрдүү чет жакалардан улантышкан. Алардын ар бири өз кезегиңде Ак
медресенин окутуучулары да, башкаруучулары да болушкан. Ак медресе Алымбек
датканын бүгүндөй урук-туугандарын агарткан, жүздөгөн, миңдеген карапайым
калктын балдарына билим берген негизги окуу жайы эле.
Ак медресенин ээси Алымбек даткадан аны башкаруу иши уулдары
Жаркынбайга, Абдылдабекке, Баатырбекке, Асанбекке ооп келип турган. Алар
медресенин ар-намыстуу, абройлуу, билимдүү мутаваллилери болушкан.
Ош шаарында Алымбек датканын Ак медресесин курдурууну колго алуу — ал
өткөн тарыхтан зор белгини ордуна келтирүү, мындан кийинки муундарга өткөндөн
эстелик болмок.
Алымбек датка карапайым калк үчүн Ак медресесин курдуруу менен эле
чектелип калбастан, айланасына ошол кездеги билимдүү, илимдүүлөрдү топтой
алган. Анын ачык күбөсү — Кыргызстандын Түштүк өрөөнүндө алгачкы жазгыч
144

www.bizdin.kg

акын аталган Молдо Нияздын кызмат кылышы эсептелет. Молдо Нияз Алымбек
датканын тапшыруусу менен кыргыз жергесин көп кыдырган, ал ар бир өрөөндө
жашаган кыргыз урууларынын келип чыгышын иликтеген, аны кагаз бетине
алгачкылардан болуп түшүргөндүгү маалым. Азыркы кезде жашы жетимиш таяган
Ата Мекендик согуштун жана эмгектин ардагери, ардактуу эс алууда жүргөн абабыз
Жуманалы Насыр уулунун айтуусунда жана газета бетине жарыяланган кыргыз
урууларынын келип чыгышы жөнүндөгү санжыраны өз кезегинде Алымбек датка
Молдо Ниязга иликтетип, ал санжыра бизге жете келгендиги эч бир талаш
туудурбайт. Демек, мындан биз Алымбек датканын жалпы кыргыз тарыхына,
санжырасына, билим берүү жагдайына, агартуу майданына, маданиятты таратууга
салым кошкондугун да ачык көрөбүз.
Алымбек датканын ишмердүүлүгү жөнүндөгү документтер толук колго тийбей
жаткандыгы изилдөө ишибизди артка кечеңдетүүдө. Ошондой болсо да кээ бир
тарыхый документтерге караганда, датканын көп кырдуу ишмердигин айгинелеген
ар түрдүү элдер менен мамилелерин, кат-кабарларын, билдирүүлөрүн,
келишимдерин, шарттарын жана башка суроо-талаптарын, айрыкча зор руханий
байлыктарын: топтолгон дүйнөлүк диний китептерин сактаган Кашкардан келген
кара сандыктын Коконго карай ооп кетиши эртедир-кечтир табылар деген ишеним
туудурат. Анткени, ал кара сандыкка катылган документтер балким бир жерде
жаткандыр? Бул кара сандыктын ичинде далай катылуу сыр кеткен, анда
адамзаттын ошол кездеги эң бир акылмандары тарабынан иштелип чыккан ойпикирлер топтолгон, а бирок ал бизге али күнгө чейин белгисиз.
Алымбек датка жетектеп курдурган соопкерчиликтин, кайрымдуулуктун бир
тогузунун азыр бири жок. Аны бузуп жок кылгандар Совет бийлигинин «бөрк ал
десе баш алган» сокур пролетарлары эле. Аларды айыптоо да азыр кажетсиздир.
Бирок, тарыхты тааныган жана ага жаны ачып күйүп-бышкан атуул, өкмөт
жетекчилери эртедир-кечтир тарыхый мааниге ээ болгон эстеликтерге такыр эле
карабай койбостур? Кимде-ким өз жериндеги, өз элиндеги тарыхый эстеликтерге
маани бере албаса, ал өзүнүн өткөн турмушун баалабаганга, тепсегенге барабар.
Алымбек датка Алайлык кыргыздарды башкарып, аларды Кокон хандыгына
кичине «имерилтип», Мадали-ханга утурумдук «жем таштап» турган чакта Ош
аймагынын чектеринен соопчулук, кайрымдуулук үчүн бир тогуз жаңы көрүстөн
ачууга жер аянтын да бөлдүрүп алат. Бул анын акимдик ишмердүүлүгүндөгү
аткарган жетинчи парзы болучу. Анын уюштуруучусу менен чектелип берилген
көрүстөндөр: Так — Сулаймандын Түндүк-Чыгыш тарабындагы, эс алуу үйүнүн
үстүндөгү («Увам-Ата») көрүстөнү делип айтылып жүрөт. Алай жолундагы 5километрдеги, Оштун баш көрүстөнү аталган Калинин колхозунун чегинде
жайгашкан Сары-Мазардагы, бул жерге кийин азиз энебиз Курманжан датканын
сөөгү коюлган. Ош районундагы, Нариман кыштагындагы, Анжыян көчөсүнүн
этегиндеги жаңы автобекетке жакын жердеги, Жапалактагы, Төлөйкөндөгү,
Озгурдагы көрүстөндөр калкка чектелип берилген. Көрүстөндөрдүн аянтын чектөө,
аны уюштуруу иши ошондогу акимчиликтин чоң иши боло турган. Ал сыяктуу
маселе азыркы убакта да олуттуу иш. Анткени, Ош шаарында үстүбүздөгү кылымда
эле бир нече көрүстөндөр көбөйүп, көзү ааламдан өткөндөрдү кийин кайда
«жайгаштыруу» проблемасы да эртедир-кечтир коомчулукту ойго салбай койбойт.
Жашоого улук-кичик канчалык деңгээлде укугубуз тең болсо, көзү ааламдан
өткөндө да ошончолук тең боло тургандыгын унутканыбыз жарабас. Турмуштун бул
мыйзам ченемин Алымбек датка алдын-ала сезе билген. Ошол себептен датка атасы
Асан бийдин: «Өмүр өтөр, өлсөң жатар жериң кең болсун» деген сөзүн дайыма
эсинен чыгарбаган. Бул маселени чечүүдө Алымбек датка коомдук жана
мамлекеттик ишмер катары көзү өткөндөргө аябай эле кызмат кылыптыр. Бул улуу
145

www.bizdin.kg

инсандын элге арналган өмүрүн эске алып эмне үчүн эстелик кое албайбыз, же
болбосо эмне үчүн Кокон шаарынан алынып келип Тахты-Сулаймандын алдына баш
сөөгү коюлган көрүстөнүнө жарытылуу белги койбойбуз?!
Алымбек датканын акимдик ишмердүүлүгүнүн сегизинчи парзы — бул Ош
шаарынын жана анын айланасындагы эгин аянттарын, мөмө-жемиш бактарын
гүлдөтүп өстүрүү эле. Бул багытта ал Төлөйкөн, Жапалак, Кенжекул, КашкарКыштактарын, Коргошун-Талааны, Кара-Сууну, Мады, Каратай жана башка
айылдарды жашыл массивге айландырууну көздөгөн. Ал үчүн ар бир айылкыштактын элин уюштуруп, алардын алдына бул кыштактарды жашылдандырууну
милдет кылып койгон. Албетте, ошол кезде датканын буйруту менен отургузулган
жол боюндагы дарактар азыр жок, а бирок өзүнүн 150—200 жылдык өмүрүн жашап
жаткан Оштогу кыргыз драма театрынын бет маңдайындагы өтө «карыя» кош
чынарлар анын улуу иштеринин тарыхынан терең кабар берет.
Алымбек датканын дагы бир улуулугу — ата-салтын терең сактагандыгы. Ошол
себептенби ал Ош, Анжыян акими болуп турган чакта (XIX кылымдын орто ченинде)
өзү Кокон хандыгынан «өндүрүп», айрым жерлерди уулдарынын урматына карата
чектеп берген. Бул анын аталык тогузунчу парзы эле. Мисалы, эң улуу уулу
Жаркынбай мырзага Ош шаарын тең жарып өткөн Ак-Бууранын оң жээгиндеги,
Камчыбекке — Ак-Бууранын сол жээгиндеги, Асанбекке — азыркы Курманжан датка
атындагы чарба жайгашкан аянтты, Мамытбекке — Мадыны, Баатырбекке —
Коргошун-Талааны, Кара-Сууну, Карыбекке — Өзгөндү, Абдылдабекке — Алайды
ыйгарган. Аталган жерлердин, аянттардын чегинде уулдарынын жеке бийлигин
жүргүзүүгө акысы бар деген вахаптык документтер менен ырасталган болучу.
Датканын мырза уулдары өздөрүнө бекитилген чектерде отурукташкан элдерди
жышыраак жайгаштырууга аракеттендирген, ал жерлерде алгачкы курулуш
иштерин баштаган, жер-сууну өздөштүргөн бактуу-шактуу абад жайларга
айландырышкан. Ош шаарындагы Ак-Бууранын сол жээгиндеги жерге эгедерлик
кылган Камчыбек мырза азыркы шаардагы аты кулакка жагымсыз аталган жерде
(1890-жылдарда) ошол кездеги Оштогу эң бийик жана кооз болгон өзүнүн конок
үйүн курдура баштаган. Бул мейманкананын курулуп бүтүш аземине энебиз
Курманжан датка чакырылган. А киши ал кезде Алайда турар эле, ошол жерден ат
арытып, атайлап уулунун конок үйүн көргөнү келген.
Ош шаарында курулган Камчыбектин бул мейманкасынын сыйкырдуу сыры бар
эле. Бул жай ак ниет адамдар үчүн ыңгайлуу жана сыйлуу жай болбостон,
тескерисинче, ордолуу Ошко ошол кезде туш-тараптан көз артып, баскынчылык
менен кирип келишкен падышалык орус колонизаторлорунун жайына айланган.
Мейманкана өзүнүн чакырылбаган конокторуна жай болуп, биринчи кезекте
баскынчылык «визит» менен келишкен орус генералдарын кабыл кылган.
Мейманкана зордук менен Камчыбектин үй-бүлөсүнөн тартылып алынып, ак
жеринен айыпталып Камчыбек мырза өз үйүндө өзү түрмөгө түшүп, колу-буту
кишенделген. Ош шаарында Алымбек датка жана анын эр жүрөк уулдарынан
«урпактарына» калган жалгыз эстелик ошол Камчыбек салдырган азыркы
түрмөкана тарыхтын негизги экспонаты. Бул мейманкананын тагдыры татаал,
катылган сыры, муңайган жаштуу ыйы бар. Калк үчүн ак ниеттен арнап салынган Ак
мейманкананын ээси — Камчыбек мырзаны ак жерден даргага асканы ак
падышанын «адилеттиги», анын колониалдык жаңы саясатынын түпкү маңызы эле.
Ак каранын чеги ылганып, күнөөсүз жана күнөөлүү астейдил ажыратылбаган
өткөн кылымдагы оомал-төкмөл заманда Алымбек датканын эң кичине туягынан
калган Кадырбектин кыргыз жана бардык эле калк үчүн жасаган ак эмгеги
элибиздин эсинен кантип эле чыгып кетсин? Кадырбек да XX кылымдын башында,
146

www.bizdin.kg

совет бийлигинин алгачкы жылдарында элибиздин эс-акылынан чыкпас далай
эрдиктерди жана эмгектерди жасагандыгы менен белгилүү.
Ал өз элинин арасынан чыккан азамат уул болгон, Совет бийлигин орнотууга
активдүү катышкан, областтагы эң алгачкы билим, илим жолун аркалаган инсан
болгон. Элибиздин эртеңин терең ойлогон, ошондуктан ал бекер жерден Ош
областтык билим берүү бөлүмүнүн башчысы катары кыргыз элинин тарыхында
таамай изин калтырган.
Алымбек датканын эң улуу уулу Жаркынбай мырзанын да жаркын элесин эч
качан элибиз эстеринен чыгарбайт чыгар, анткени, ал да кыргыз элинин эртеңки
келечегине карата жасалган эрдиктери менен белгилүү. Ал Ош акими болуп Кокон
хандыгы тарабынан шайланган (1864-ж.) учурда бир топ эле зор эмгек сиңирген.
Тагыраак айтканда ал Алымбек датканын Ош шаарында баштаган ири социалдык
иштерин аягына чыгарууга жан дилин аябаган. А бирок, ошол кездеги акимдик
кызматын өгөй энеси Курманжан даткага өткөрүп бериш эле эр жигит тарабынан ат
көтөргүс адамгерчиликке, кан майданда көрсөткөн эрдикке тете. Анткени,
Курманжан датка Алымбек датканын көзү тирүү кезинде эле Алай — Гүлчө
жердеген калың элге зор кадыр-баркы сиңген болучу. Ошол себептен улам Алымбек
датканын акимдик ордун уулу Жаркынбай мырзага эл-журт өзү ыйгарып, Кокон
хандыгы тастыктаганы менен, кийин элге кеңири таанымал Курманжан датканын
колуна өтөт, муну Жаркынбай мырза туура таап Кокондогу ордонун буйругун
аткарып калат. Кокон хандыгы Жаркынбай мырзага «жагымдуу» иш буйурат, ал
хандыктын берген тапшырмасын так аткаруудан такыр баш тартпайт. Каардуу,
залим Кудаяр хан Жаркынбай мырзаны Кокон алдындагы каптап кирип келе жаткан
орус колонизаторлору менен болгон улуу салгылашка аскер башчы кылып
дайындап, согуш майданына жөнөтөт. Ал ошол кан төгүлгөн согуш талаасында
шейит өлүмүндө каза табат. Бул анын али толук баяндалбаган эрдиги болучу.
Анткени, Жаркынбай мырза Ош акимдигин өгөй энеси Курманжан даткага өткөрүп
Коконго ооганда, өз үйүндө жылуу-жумшак төшөгүндө жатып албастан,
баскынчылар менен кармашта баатырларча каза табат, бул тарыхтын жазылбаган
актай барагы эмей эмне? Анын кан майданда жасаган эрдиги тарыхыбызга
кирбегени менен элдин эс-акылынан эч качан чыкпайт.
Баса тарыхта такыр эле изи сууган Алымбек датканын асыранды уулу —
Карыбектин Өзгөн, Куршап, Мырза-Аке, Кара-Кулжа, Алайкуу, кала берсе
Катуубагыт тарабыңдагы социалдык турмушту жакшыртууга арналган өрнөктүү
өмүрү, элдин өзү кадырлап-сыйлап шайлаган миңбашылык ишмердүүлүгүн
жашырбай жазган тарыхы кайда? Ал да өзү чектелген жерлерде нары мамлекеттик,
нары эл тарабынан коомдук милдетин ыйык аткарган. Карыбек мырза да жержерлерде суу каналдарын, арыктарын каздыртып, эгин айдатып, мал бактырган, эл
камын ойлогон бий аталган. Кийин эл аны миңбашылык кызматка көтөргөн, ал
өмүрүнүн аягына чейин бул ишин ар-намыс менен аткарган. Карыган кезинде
кайрадан Ош шаарына келип Алымбек датканын Ак медресесине мутавалли болуп
турган чакта ааламдан көзү өткөн.
Ал эми Алымбек датканын чыгаан уулу Абдылдабектин турмуштан тандаган
даңгыр жолу татаал болгону кыргыз журтуна жакшы маалым. Анын өмүрү жана
ишмердүүлүгү да легендага айланган. Анткени, Абдылдабектин бүткүл ой-санаасы,
түпкү максаты кыргыз элинин чыныгы эркиндиги, көз каранды эместиги эле, ал
маселени чечүүдө өзүнчө жол издеген. Алымбек датка иш жүзүнө ашыра албай
кеткен элдин саясий эркиндиги, өз алдынча мамлекеттүүлүгүн түзүүдөгү башкы
оюн өзүнчө бир демократиялык мааниге ээ болгон жол менен чечүүнү эңсеген. Ошол
себептен «утурумдук» кордугунан кутулуунун айласын издеп чет жактан — Ооган
элинен таяныч табууга далалат кылгандыгын билебиз. Өз элин эркиндикке ээ
147

www.bizdin.kg

кылуунун аракетинде күчтүү кол курап жүрүп бөтөн жерде, бөтөн элде көзү
ааламдан өткөн. Анын өлүмү да артында калган урпактарына арман эмей эмине? Ал
бөтөн элде көзү ааламдан өтүп жатса да акыркы сөзүндө: «Жүрөгүм элим деп сокчу
эле. Эми ал жүрөк токтогону турат. Демек, сөөгүм калсын бул жерде, жүрөгүм жетсин
Алайга» деген сөзүнүн өзүндө элин ушунчалык урматтагандык бар эле.
Ооган жеринен Абдылдабектин денесин чоң дайранын шарына тосуп, жүрөгүн
сууруп алышып, сөөгүн Алайдын ашуусундагы түбөлүк көгөрүп турган көк арчанын
түбүнө коюлушунун өзү эле улуттук сезимди ушунчалык бийик туткандык эле.
Алымбек датканын мырза уулдары өткөн Кокон хандыгынын жана андан
кийинки орус падышачылыгынын кордугунан коркушпаган, зулумдугунан
чөгүшпөгөн. Анын артында калышкан урпактары караңгы түндүн таң эртеңи боло
тургандыгы ырас экендигин түшүнүшкөн. Ал күндөрдү сабырдуулук менен күтө
келишкен. Алымбек даткадан жана анын уулдарынан тараган уул-кыздары кимиси
кайсыл кызматта эмгектенишпесин, алар ар учурда элге билимдерин, илимдерин
аяшпаган, маданий агартуу майданында, башкаруучулук жана башка чарбачылык
кызматтарда ар-намыс менен эмгек сиңирип келишкен.
Алымбек датканын ар бир уулунун жана урпактарынын башын кошуп турган
касиеттүү Алай өрөөнү, ордолуу Ош шаары, анда орношкон Ак ордосу боло турган.
Ак ордо өз учурунун уруулар, калктар жана эл аралык түрдүү мамилени ымалага,
иретке, тартипке келтирип, жөнгө салып турган — резиденция эле. Ак ордо демекчи,
ал жөнүндө толугураак токтоло кетсек ашыктык да кылбаса керек.
Ак ордо Ош шаарындагы азыркы учурда аталган Курманжан датка жана Навои
атындагы негизги көчөлөр кесилишкен «Автотрест» бирикмеси жайгашкан аянтта
боло турган. Бул жер шаардын ортосу болуп, тогуз жолдун тоому аталган. Мында
алты канат Ак өргөнүн айланасында бир нече боз үйлөрдүн шаарчасы болгон.
Ортодогу Ак өргөдө Алымбек жана Курманжан даткалар бир нече жылдар бою
дооран сүргөн касиеттүү ыйык жер. Мында даткалар кыргыз элинин келечек
тагдырына ой жүгүртүшкөн. Ак өргөдө Алымбек датка Улуу Жибек жолунун далай
элчилери, кербен башчылары менен соода-сатык саясатын курган жер. Бул ордодо
Букара эмири, Самаркан, Ташкен кушубектери, Анжыян, Фергана, Наманган,
Маргалаң жана башка чоң-чоң шаарлардын билермандары, Кокон хандыгынын баш
вазирлери келишип ажайып Ошко суктанган жер. Ак ордонун ортосунда тигилген Ак
өргөдөн азиз энебиз Курманжан датка уулдарын үйлөп, кыздарын турмушка
аземдеп узаткан жер. Ак өргөдөн Курманжан датка энебиз Алымбек датканы сансыз
сапардан жеңиш менен тоскон жер, кубаныч жана кайгысын бөлүшкөн жер. Алыстан
Ак ордого келишкен сыйлуу коноктордун Ак-Буурадан жүздөрүн чайыган жер, бул
жерден мусулмандардын экинчи Мекеси — Мединасы Такты — Сулайманга
тайынып, таазим кылган жер.
Ак ордо жайгашкан Ош шаары Алымбек датканын Алай — Гүлчө, Анжыян жана
бүткүл Фергана өрөөнүнүн табигый кооздугун жана андагы жашаган жаныбарлар
дүйнөсүн көргөзгөн зоопаркы эле. Бул айткандарыбызга төмөндөгү фактылар далил
жана өбөлгө. Маселен, Ош шаарындагы Гүлчө жана Кыргызстан көчөлөрү
кесилишкен, түндүк жагынан Навои атындагы көчөгө жанаша жайгашкан аянтта,
Ош мамлекеттик университетинин кыргыз тили жана адабияты факультети жана
ага жанаша жайгашкан Навои атыңдагы орто мектеп турган жердеги темир жолдон
да алыс эмес төрт чарчы аянт өз кезегиңде Алымбек датканын чарбалык жана малмүлкүнүн орду боло турган. Мында төрт түлүк мал үчүн короо-сарай, жем-чөп
орундары, жапайы жан-жаныбарлар үчүн атайын жай курулган. Табияты кооз
кыргыз жергесинин ар түрдүү колот-коктуларын, адыр-кырларын, аска-зоолору
элестеткен жана жапайы жаныбарлардын, сансыз куштардын түрлөрү түлөгөн экен.
Мында кызыл-кызыл канаттуу кыргоолдор, улуу тоонун үн салып ышкырган
148

www.bizdin.kg

уларлары, кекилик-чилдери, мукамдуу сайраган булбул куштары болгон. Анжыян
жана Кашкар тараптан чыккан той-тамашага барып, аңда чабылчу сай күлүктөр
ушул кеч күз, кышы бою тапталып, алыскы сапарга даярдалган. Күзгү сейил үчүн
Алайдын алгыр ала бүркүттөрү, Ноокаттын соно куштары ушул аянтта багылып, бул
жер өзүнчө эле табияттын ачык асман алдындагы кооз бурчун элестеткен. Мына бул
жер да ээсинен ажырап, Совет бийлиги аркылуу конфискацияланып, ордолуу Ошто
орногон табият бурчу такыр эле талкалангандыгын тарых барагы танбастыр. Бул
жерде биз аталган аяшты кимдир-бирөөлөрдүн энчисине айландырууну
көздөбөйбүз, тек гана жандуу тарыхтын актай келген барактарына чындыкты жана
адилеттүүлүктү айтып коюуну милдетибиз деп эсептейбиз.
Баяныбызды аяктап бара жатып Алымбек датканын коомдук жана мамлекеттик
ишмердүүлүгүндөгү айрым саясий көз карашын камтыган жактарын айтпай кетсек
бир жактуу болор эле. Болочок датка даткалык жогорку даражага ээ болгон XIX
кылымдын 20-жылдарынан тартып эле Кокон хандыгынын ички-тышкы саясатына
аралашат. Ага Алайда чексиз бийлигин жүргүзүүгө атайын укук чектеп берген Кокон
хандыгы эртедир-кечтир эбин таап, мүмкүнчүлүк жаратып көз арткан бул
жаратылышы кооз өрөөндү өзүнө каратууну эңсешкен. А бирок, табиятынан зирек,
сезимтал, ошол эле учурда кыраакы болуп өсө келген Алымбек датка хандыктын
саясий «тизгинин» бере койгон эмес. Хандыктын ичи-койнуна чейин кирип
жойлогон куу саясатчыларынын ой-жорууларын четке кагып келген. Ал
кыргыздардын үлүшүнө туура келген жер-сууну, жаратылыш байлыктарын, эгин
аянтын Кокон хандыгынын «уучуларына» алдыра койбогон. Кокон хандыгы
Алымбек даткага Алай өрөөнүн чексиз башкаруу укугун ыйгарып, Анжыянга
мамлекеттик акимдиктин башчылыгын бере коюп, аны эч убакта негизги, түпкү
максатынан азгыра, алаксыта алган эмес. Анын өз элине зор аброю бар болгондугун
астыртан тымызын байкашкан. Кокон ханы Мадали аны Анжыян акими кылып
шайлап коюп, Ош аркылуу Улуу Жибек жолуна эркин соода жүргүзүүнү эңсеген, бул
ой хандын түн уйкусун бузган. А бирок, Улуу Жибек жолуна сапар чеккен ар бир
элчи, кербен башчысы Алымбек датка менен эсептешпей коюша алышпаган. Ошто
бийлик сүрүп турган чагында Кокон хандыгы Алымбек датканын түзгөн аскер
кошунунун эсебинен өзүнүн гана күсөгөн максатын ишке ашырууну эңсеген.
Анткени, Алымбек датка аскердик стратегияны эң жакшы биле турган хандыктагы
бирден бир адам болгон. Ошол себептен Алымбек датканын Кокон хандыгынын
аскер министри дештин да жөнү бар эле. Алымбек датка Кокон хандыгынын Ак
ордосун аралай чаап, түнү-күнү жойлоп жүргөн куу «түлкүлөрүн» да жакшы биле
турган, ал эми өзүнүн куулугу, жойпулугу, эки жүздүүлүгү боюнча саясий бийлик
үчүн атаандаштары Мусулманкул менен Алымкулдан ат чабым алыс кала турган.
Алар кези келе калганда атайлап Алымбек датканы ханга жаман аттуу да кылгандан
кайта тарткан эмес. Ош, Анжыян акими болуп ак ниет эмгектенип жаткан Алымбек
даткадан алар кылдай иштен кыйкым таап, далай ирет ханга ушак да таркатышкан.
А бирок Алымбек датка ордонун ичинде жашыруун уюштурулган хандын буйругун
акыл-эстүүлүк менен аткарбагандыгы башкача айтканда, кыргыз жигиттеринен кол
курап падышалык орус армиясына чечкиндүү чабуул жасабай атайын баш
тарткандыгы үчүн хандын каарына калып отурбайбы? Кокондогу коогалуу заманга
хандыктын далай саясий сырларын ичине каткан Алымбек датка ошол кезде эл үчүн
ишенимсиз түрдөгү саясий бийликтин түпкү сырын чече билүүгө баш оту менен
кирген. Ал учурдагы тарыхый окуялар далилдегендей, Алымбек датка Кокон
хандыгында төмөнкүдөй саясий иштерди аткарууну ойлойт. Кокондо хандык
тактыны талашуу ушунчалык оор экендигине көзү жетет да, аны биротоло жок
кылуунун жолун издеген. Бул максатты көздөгөн Алымбек датка алгач Мадали
хандын (1840-ж.) бийлигин төңкөрүүгө, андан соң Шерали хандын (1845-ж.), Кудаяр
149

www.bizdin.kg

хандын экинчи жолку тактысын (1845-ж.) төңкөрүүгө түздөн-түз катышат. Кокон
хандыгын төңкөрүү, анын ордуна эл массасынын кызыкчылыгын биринчи кезекте
эске ала турган саясий бийликти орнотуу — бул карапайым калктын түпкү мүдөөсү
эле. Ал үчүн Алымбек датка жалгыз гана кыргыздарды тартпастан, бүткүл Фергана
өрөөнүндө хандыктан эзилген элди, карапайым калкты чакырган жана аларга
жетекчилик кылган. Ошол эле учурда Түндүк кыргыздардын үстүнөн бир тогуздап
алман-алык алып, элди чексиз эзип турган Цин династиясын талкалоого
аттанышкан Чыгыш Түркестан мусулмандарынын көтөрүлүшүнө кошулуп, айрым
учурларда аларга да жетекчилик кылып, кытайлардан Кашкарды каратып алууга
(1847-ж.) анын жетекчиси Кожотөрөнү колдоп чыгат. Ал эми 1848-жылы Түштүк
кыргыздарынын Кокон хандыгына каршы уюштурулган көтөрүлүшүнө жетекчилик
кылат. Андан кийин Алымбек датка коогалуу Кокон хандыгы эч бир тынчыбаган
соң, аны биротоло жоюу иретинде элдин эң эле ырайымсыз ханы Кудаяр хандын
(1858-ж.) бийлигине каршы төңкөрүшкө түздөн-түз катышат. Бирок, башкы
вазирдик милдетти аткарып Алымбек датка Шерали хандын, андан соң Кудаяр
хандын тушунда Мусулманкул жана Алымкул өңдүү хандыктын ишенимдүү
тыңчылардын «бөрк ал десе, баш алган» желдеттеринин колунан навыт болот.
Бул тарыхый окуя бүткүл Кокон хандыгынын саясий жүзүнүн кандай экендигин
тааныткан болчу. Бирок, датканын көзү тирүүсүндө колониалдык саясаттын бирден
бир «авторлору» болушкан орус падышачылыгынын генералдары Алымбек
даткадан аябагандай үмүттөрү зор эле. Алар бир ооз эле Алымбектен «мени колдо»
деген сөз болсо, анын тарабына бат эле өтүп, Кокон хандыгын каратып алып, улуу
империянын составына киргизмек. Бирок, мындай түзүлгөн татаал саясий
кырдаалда падышалык орус империясына Алымбек датка акыл-эстүүлүк менен эле
дароо жан тартпаган. Анткени ошондогу орус баскынчыларынын түпкү максатын
терең түшүнгөн. Алар Кокон хандыгын жоюп, Ош — Алай аркылуу тез эле Чыгыш
Түркстанга чыга калууну ылайык деп эсептешкен. Демек, Алымбек датка мындай
оор шартта үч тарабынан саясаттын туңгуюгуна кабылган. Биринчиден, Кокон
хандыгын төңкөрүш жолу менен коомдук абал өзгөрөт десе, андан эл массасы үчүн
жарытылуу саясий көз карандылыкка жетише бербегендигин көрөт. Демек, Кокон
хандыгын биротоло жоюу, же болбосо кыргыз элинин ага эч бир көз каранды эмес
абалын жеңип алуу эле. Ал үчүн Кокон хандыгына өзү сыяктуу прогрессивдүү
инсандын такка келишин күткөн, бирок, коомдук түзүлүш андай шартты
жаратпаган. Экинчиден, Түндүк кыргыздарга Цин династиясынын жасаган
кысымчылыгы өтө чоң коркунучту туудурган. Ошон үчүн Алымбек датка (1847-ж.)
Түндүк Чыгыш мусулмандарынын Цин династиясына каршы көтөрүлүшүнө
жетекчилик кылууга катышып, Кашкарды алардын пайдасына каратып алышы
Кокон хандыгынын итиркейин келтирет. Үчүнчүдөн, Кокон хандыгы урап, ал
биротоло жоюлса да, жоюлбаса да, туш-тараптан курчоого алып келе жаткан
падышалык орус империясынын куралдуу күчтөрүнүн коркунучу катуу эле. Демек,
Алымбек даткага мындай оор кырдаалда бир дем берген жалгыз жол — бүтүндөй
Фергана калкын бириктирүү эле, жана кыргыз элин көз карандысыз өз алдынча
эркин мамлекет кылып түзүүнү ойлогон.
Ошол учурда Кокон хандыгы аны Кокон, Ташкен алдындагы орустар менен боло
турган салгылашка даярданып жаткан урушка тарткан. Бирок, ал орустар менен
согушуудан баш тарткан. Бул атайлап жеңилип берүү эмес болчу. Натыйжада ал
кыргыздар башында турган өз тарабындагы ар түрдүү калктын өкүлдөрүнөн
түзүлгөн көп колун баштап согуш талаасынан чыгарып кеткен. Бул өз учурундагы эң
туура бүтүм болгон, анткени, канткен менен да Кокон хандыгы эртедир-кечтир
мыкты куралданган жана согуштун тактикасын жакшы билишкен орус армиясынан
жеңилмек. Экинчиден, ал кезде кыргыздардын саны өтө эле аз болгон. Курал150

www.bizdin.kg

жабдыгы да күчсүз жана жетишсиз эле. Ошол себептен Алымбек датка үчүн ал
кездеги жалгыз жана эң туура жол — орустар менен согушпоо, калктын канын бекер
жерден агызбоо жана алар менен элчиликке келүү эле. Мындай ишке баргандыгы
үчүн Кокон хандыгынын ошондогу башкы аскер жетекчиси Алымбек датка хандын
каарына калгандыгын тарых такыр танбайт. Ошондогу анын жасаган «эрдиги»
астыртан жашыруун бааланып, бир туугандар Мадали хан менен Кудаяр хандын
ортосундагы айыгышкан күрөш, кийин хан ордосун төңкөрүштө (1863-ж) алардын
шылтоосуна шынаа болуп Алымбек датканын да башы кошо кетип отурбайбы.
Мына ошол кездеги эл-журтунун кеңири келечегин амал менен коргоп, аз кыргызды
тукум курут кылып жиберүүдөн сактап калуунун өзү эле эрдикке тете болучу. А
бирок, датканын акыл-эстүү жана туура жолду тандаган чечими үчүн Кудаяр хан
өзүнүн өткөндөгү өчпөс өчүн, кетпес кегин алып, хандыгына, өзүнө ар дайым
жасакерлик менен жага келген жана аларга «ишенимдүү кызмат» аткарып келишкен
«өз адамдары» куу кыпчак Мусулманкул датка, кыпчак молдо, кийин Алымкул
аталык аталган көралбастардын дартынан келип чыккан ички чатак ырбап отуруп
Алымбек датканы шейит өлүмүнө туштуктурган. Ал шейит өлүмү менен көзү
ааламдан өтсө дагы, анын артында ар учурда жылуу-жумшак айтыла турган
өрнөктүү өмүрү, калкка сиңирген ак ниет асыл эмгеги, соолбос булак, түгөнгүс кенч
катары акылман ишмердүүлүгү, ошол кездердеги тагдырга дал келген калк аралык,
улуттар ортосундагы бирлешүү, ирилешүү, ынтымакты ыдыратпастан чыңдоо
саясаты кала берген эле. Анын ар түрдүү калктардын, элдердин: кыргыз-кыпчак,
кыргыз-тажиктин, кыргыз-өзүбектин жана башкалардын ортосунда орноткон
ынтымагы, биримдиги ошол кездеги карапайым калктын башын жана алардын
түпкү максаттарын бириктирген. Анын ошоңдогу калк арасындагы орнотуп кеткен
ийкемдүү улут аралык ынтымак жана тынчтык саясатынын күнү бүгүнкүдөй
олуттуу экендигине өзүбүз ачык күбөбүз го.
Быйылкы жылы атактуу датканын дүйнөдөн көзү өткөндүгүнө туура 130 жыл
толот, алдыда анын 200 жылдык мааракеси жакындап келет. Ушул белгилүү
даталарга карата айрым ой-пикиримди, жана сунуштарымды коомчулуктун
таразасына салсам ашыктык кылбас. Анткени, кыргыз эли өзүнүн тарыхын,
маданиятын, руханий дүйнөсүн түзгөн улуу инсандарынын мааракелерин
белгилөөдө ар дайым эле бир орчундуу кемчилик кетирип келет. Ал кемчилик
кыргыз коомчулугунун кенебей, сезбей келе бериши. Мунун өзү элибиздин улуу
инсандарынын өткөн өмүрүн, басып өткөн татаал жолун, таң каларлык тагдырын,
алардын эл, калк деп кагып келген жүрөгүн, күжүрмөн күрөшүн терең
баалабагандык эмеспи. Чыны менен ири иштерди шашылыш түрдө уюштурабыз.
Кээде аны убактылуу өнөктүккө айландырабыз. Бул туура эмес, анткени улуттун
эволюциялык же революциялык жол менен өнүгүшүн диалектикалык мүнөздө
талдоого да тоскоол болот тура. Ошон үчүн Алымбек датканынбы, же Полот
хандынбы, же Молодо Нияздынбы, айтор кимисин биз коомчулукка сунуш кылсак,
алардын ар биринин зор мааракелерин алдын ала өткөрүүгө астейдил көңүл
бөлгөнүбүз абзел. Алымбек датканын алдында 200 жылдык боло турган
мааракесине эмитен даярдык көрүү — урпактарынын кечиктирилгис жана асыл
парзы. Ошондуктан бул боюнча ой-пикиримди ортого салып, уюштуруучулук айрым
маселелерди сунуш кылсам, ашык-кемин коомчулук өзү кошуп, үн уласа бул
мааракени уюштуруу максатына жеткен болор эле. Ал үчүн, биринчиден, Алымбек
датканын кыргыз тарыхындагы таамай ордун тактасак, анын өмүр жолун жазсак,
аткарган коомдук жана Кокон мамлекети (хандыгы) тарабынан тагылган кызматын
аныктасак, бул боюнча бир нече илимий-изилдөө иштерин жүргүзүп, Ош, Анжыян
жана бүткүл Ферганада аракеттенген илимпоздордун катышуусу жана астейдил
иликтөөлөрү менен илимий конференцияларды уюштурсак, ал эми Ош мамлекеттик
151

www.bizdin.kg

университетинин жана Түштүк Кыргызстан боюнча алдыда ачыла турган
Академиянын филиалында да изилдөөгө мүмкүндүк түзсөк; экинчиден, Алымбек
датка жана анын түбөлүктүү жары, акылман энебиз — Курманжан датканын
коомдук жана мамлекеттик ишмердүүлүктөрүнүн түйүнүн, себептерин, өбөлгөлөрүн
жана анын тарыхый натыйжаларын тактасак; үчүнчүдөн, Алымбек датка жана
Курманжан датканын даңктуу уулдарынын өмүр жолдорун, ишмердүүлүктөрүн
кошо изилдесек, ал үчүн Ош мамлекеттик университетинин тарых жана укук таануу,
кыргыз тили жана адабияты факультеттеринин базасында, философия, социология
жана политология кафедраларында ар түрдүү коомдук илимдердин өкүлдөрүнө
кайрылсак, аталган факультеттердин студенттерине, аспиранттарына илимийизилдөөчүлүк сунуштарды берсек, алар изилдөө объектилерин тактаса;
төртүнчүдөн, Алымбек датка жана анын эр жүрөк уулдарынын ишмердигин эске
алуу менен алардын сөөгү коюлган көрүстөн-бейиттерге элибиздин, калкыбыздын
каражатынан чогула турган казынасынын эсебинен эстеликтерди коюуну
уюштурсак; бешинчиден, Алымбек датканын өзү жетектеген жана өзү колу тийген
Ош шаарындагы таш төшөткөн негизги көчөлөрүнүн бирине анын ысмын ыйгаруу
аракетин жасасак; Ак-Буура дарыясынан каздыртып чыгарган арыктарынын,
каналдарынын, курдурган көпүрөлөрүнүн, салдырган мечит-медреселеринин ордун
тактап, эстелик таштарын орнотсок, анын ар бир эр жүрөк уулдарынын урматына
белги койдурсак; алтынчыдан, Ош шаарындагы Алымбек датканын өз каражатына
курула турган Ак медресени коомчулуктун каржысына кайрадан курдуруп, тарыхый
эстеликти калыбына келтирсек; жетинчиден, шаар ичинде жанаша жашашкан көп
улуттуу калк барабар кызмат кылган бак-дарактуу, борбордук аянттар, ашкана,
чайханалардын кээ бирине анын атын ыйгарсак; сегизинчи, Алымбек датканын
жалын жүрөк уулу, ак падышанын жазыксыз иштен курман болуп даргага асылып
кеткен уулу Камчыбек мырзанын Ош шаарындагы Ак-Бейиттеги күмбөзүнө
татыктуу эстелик орнотуп, өз колу менен бүтүргөн Ак сарай аталган — конок үйү,
азыркы кездеги шаардык башкы түрмөнүн, кийин башка жакка көчүрүлүшү менен
ал жерге атагы алыска, даңкы далайга маалым даткалардын үй-мурасканасын
курууга көмөк көрсөтсөк. Ал эми Камчыбектин конок үйүнүн оро-парасына
жакынкы жылдарда орношкон Ош — «Интурист» мейманкана комплексин эмнеге
азыр эле Камчыбек атындагы деп атасак болбойт, тогузунчу, Алымбек датканын 200
жылдык мааракесин өткөрүү боюнча атайын комиссия эмитен уюштурулуп, анын
банкадагы эсеп-кысабын ачууга өбөлгө түзүлсө. Бул түзүлө турган казынанын
каражатын келечекте жалгыз эле Алымбек датканын атын калыбына келтирүү үчүн
эмес, анын белгилүү бөлүгү Ошко, Анжыянга жана Фергана өрөөнүндөгү ар түрдүү
жанаша жана аралаш жашап келе жатышкан калктардын өткөн доорлордогу, XIX
кылымдын ичиндеги өнүгүүгө дуушар болгон жалпы тарыхын, маданиятын,
экономикалык мамилелерин, тилин, динин изилдөөгө жумшасак. Бул келечек
муундарды туура тарбиялоо үчүн суу, аба кандай керек болсо, ошондой эле кызмат
аткармак. Биз ортого салган бир тогуз сунуш жана каалоо коомчулуктун ой-пикирин
туудурарына ишенебиз. «Кеңешип кескен бармак оорубайт» эмеспи. Элибиз жана
аны менен байыртан жанаша, аралаш жашап келе жатышкан ар түрдүү түрк
уруулары, жогоруда биз тараптан сунуш этилген ой-пикирлерди этибарга алышса,
тарыхтагы белгилүү инсан Алымбек датканын мааракесин уюштуруп, аны
өткөрүүгө даярдыктарды көрүүнү эмитен терең ойлонуштурсак, урпактык улуу
парзыбызды аткарган болор элек.
ТУРГУН АЛМАС

152

www.bizdin.kg

УЙГУРЛАР
Котормочудан.
1989-жылы Үрүмчү шаарындагы «Жаштар жана өспүрүмдөр» басмасынан
Шинжандагы уйгур элинин белгилүү акыны, тарых изилдөөчүсү Тургун Алмастын
«Уйгурлар» аттуу китеби жарык көрдү. Китеп уйгур тилинде, көлөмү 841 бет.
Китепте негизинен уйгур улутунун тарыхына байланыштуу Чыгыш-Батыш
тарыхчылар жазып калтырган материалдарына кеңири орун берилген. Кыргыздар
менен уйгурлар өз атын, улуттук тилин жана насилдик намысын миңдеген
жылдардан бери бүгүнкү күнгө чейин сактап келе жаткан Азиядагы эң байыркы
улуттардан. Уйгурлардын тарыхы жөнүндө сөз козголсо, кыргыздарды эскербей өтө
алышпайт. Анткени, эркиндикти, боштондукту баарынан жогору баалаган кыргыз
эли IX кылымда эби-сыны жок бийлеген, аёосуз кыргынга учураткан Уйгур-Орхон
каганатын талкалап, Ата журтуна (азыркы Монголияга) түбөлүк кайрылгыс кылып,
туш тарапка качууга мажбур кылган. Бул бардык тарыхчылар кыя өтө алгыс факт.
Китепти окуп жатканымда кыргыздар жөнүндө кандай тарыхый окуяларды
киргизээрине өзгөчө көңүл бурдум. Мындан тышкары дагы көңүл бурган нерсем,
биз Орто Азия элдери өзүбүздүн улуттук тарыхыбызда Батыш окумуштууларынын
ой элегинен өткөн тыянактарга гана сүйөнүп жазып келгенбиз. Булактын накта
көзүнөн суусун кандыра алган эмеспиз. Батыштын тарыхчылары болсо,
жаныбыздагы булактан наар алып жатканын жашырышкан эмес. «Биздин заманга
чейинки II кылымдан тартып эрабыздын VII кылымына чейинки болгон доордогу
Орто Азияга таандык биз биле ала турган бардык маалымат, бүтүндөй дээрлик
кытайдын тарыхый материалдарынан алынган», дейт Бартольд.
80-жылдардын башынан тартып абал өзгөрө баштаганын сезүүгө болот. 1978жылы ачылган КПКнын II чакырылышынын III пленумунан кийин Кытай Эл
Республикасында бир бурулуш жүз берди. Мына ушул кырдаал Шинжанда жашаган
кытайдын башка улуттардын байыркыдан берки өздөрүнүн тарыхын, маданиятын
кайрадан карап чыгышына кеңири жол ачты. Бул китепти да анын жемиши катары
карообуз керек. Шинжандык көп изилдөөчүлөр авторлор кытай жазуусун, тилин,
араб, фарсы тилдерин мыкты билгендиктери үчүн, ата-бабаларынын тарыхын
иликтегенде Кытай, Араб, Фарсы, ал түгүл Юннан (грек) булактардан да
пайдаланышты. Кыргыз тарыхчысы маркум Анвар Байтур болду.
Уйгурлар тарыхы жазылган бул китепте, жалгыз уйгурлардын гана эмес,
Кундардын, Чыгыш-батыш Түрк каганатынын, кытайлардын солаларынын,
Жужандардын (Аварлардын), Кытандардын (Кидандардын), Селжуктардын,
Газнавилердин, Араптын саманийлери менен Хоразим, Кушан жана Чынгышкандын
неберелери курган Монгол империясынын, Караханиддердин, ал түгүл Искендер
Зулкарнайындын, кыскасы, Азияда байыркы жана орто кылымда болуп өткөн
бардык окуялардын тарыхына ой жүгүртүлгөн. Албетте, биз Батыш
тарыхчыларынын илимий методдору менен бул китептеги тыянактарга
салыштырып, артык-оошун табууга умтулуудан оолакпыз.
Чыңгыз хан жортуулуна чейин (XIII кылымдын башы) Орто Азияда кыйла чоң
каганаттарды, империяларды курган бир нечелеген тайпалар, өз кезегинде тарыхый
кырдаалдын кыстоосу менен Орто Азия тарыхый сахнасынан түшүп кетти.
Кундардын империясы, Чыгыш-Батыш Түрк каганаттары, Жужандар (Аварлар)
каганаты, Уйгур-Орхон каганаты, Жүржиттер, Кытандар (Кидандар) жана башка да
майда хандыктардын азыр тарыхый издери гана калган. Өздөрү болсо Ата
журттарын таштап кетүүгө аргасыз болду, же башка салмагы күчтүү тайпаларга
пааналап барып, ага сиңип кетишти. Байыркы Уйсундар, Жоочулар (кытайча
153

www.bizdin.kg

юечжылар), Каңлылар, Шианпилер, Түргештер, Карлуктар, Кыпчактар, Огуздар,
Наймандар, Коңураттар жана башка дагы толуп жаткан көчмөн тайпалар өз
кезегинде белгилүү территория ээлеп, хандык курган болсо да, азыр башка
улуттардын ичиндеги уруулар катары гана аты сакталып калды. Карт тарыхтын
калабалуу койнунда көп тайпалап өздөрүнүн ата-бабалары кан төгүп курган
дандыктарынан ажырап калса, анын тескерисинче, аларды бириктирген же «кокус»
чыга калган, мурда тарыхта аты белгисиз тайпалар тарыхый сахнадан орун алды.
Кыргыз тырыхын изилдөөдө мына ушул элдердин, ал түгүл аларга тикелей катышы
бар кытайдын тарыхын билүү зарыл өңдөнөт. Кыргыз менен уйгурлар кыйрап да,
кыйратып да көрүшкөн, бирок, жогоруда айтканымдай, өздөрүнүн насилдик
аттарын сактап, тарыхый сахнадан ээлеген бурчун алдырбай бул күнгө жетти.
Кыргыздар менен уйгурлар бир тууган элдер жана байыркы замандан тартып эле
коңшу жашап келе жатышат. Илгери жоокерчилик заманда, күчтүүрөөк чоң
тайпалар коңшуларын да аяган эмес. Жашоо шарты ошондой болучу. Жер жана
боштондугун талашып, өз ара кан төгүшүп турушкан.
Кытайдын байыркы жылнаамаларында, кыргыздар биринчи жолу мындан 23
кылым мурда болуп өткөн окуя боюнча, биздин заманга чейинки экинчи кылымдын
аягында кагазга түшүрүлгөн. Бул улуу тарыхчы сыма Чиендин калемине таандык.
Андан кийинки жазылган жылнаамаларда болсо, кыргыздар катышкан
тарыхый окуяларга жараша, улам кененирээк эскериле берет. Кыязы, Кыргыздар
ошол учурларда өздөрүнүн боштондугун салык төлөө менен сатып алып турганы
белгилүү. Көз карандылыгы менен боштондугу тез-тез алмашып турганын көрөбүз.
Кыргыздарды Кундар, Чыгыш-батыш түрктөрү, Уйгур-Орхон каганттары
багындырышкан. Бирок, Кыргыз хандыгы тикелей алардын башкаруусунда болгон
эмес. Өз мамлекетин өздөрү башкарган. Салыгын төлөп, согуш учурларында аскерий
жардам беришкен.
Окурмандарга тартууланып отурган бул үзүндүлөрдүн котормосу кыргыз
тарыхын жазууга сөзсүз жардам тиет деген ойдон алысмын. Анткени китептин
автору пайдаланган булактар биздин тарыхчыларыбызды таң калтыра албайт.
Уйгур тили мага өз эне тилимдей. Анын үстүнө кытай тилин иероглифтерин
кадыресе билем. Ошондо да, которуу үстүндө эки чоң нерсеге кабылдым. Мында
уйгур изилдөөчүлөрүнүн басып өткөн жолун негиз кыла отуруп, бул эки
тоскоолдукту да, өз ылайыгында чечүүгө аракеттендим.
1. Тексттерде кездешүүчү кытай иероглифтеринин транскрипциясы маселеси,
биз бүгүнкү күнгө чейин кытай иероглифтерин россиялык жана советтик
синологдор кандай транскрипцияласа, ошондой колдонуп келдик. Алардын жазганы
бизге багыт, тайгалангыс жол болгон. Буга өзүбүздүн «билбестигибиз» кошулуп,
аларга карата татынакай бир культ пайда кылып алдык. Кытайда «шинжиан» деген
эки иероглифти «цзиньцзян» деп жүрөбүз. Чындыгында бул эки иероглифтин
айтылышы жана кулакка угулушу «цзиньцзян» эмес, «шинжиан». Бул албетте,
орустун
фонетикалык
эрежесине
багындырылгандык.
Муну
бардык
материалдардан, асыресе кеңири белгилүү болгон Бартольд, Бернштам, Абрамзон,
Алексеев, Худяков, Гумилев жана башкалардын эмгектеринен, СССР, ИА Чыгыш
таануу институтунан чыгарылган «материалы по истории кочевых народов в Китае
Ш-IV вв» деген китептен да көрүүгө болот. Шинжянда жашаган уйгур, казак, кыргыз,
монгол жана башка улуттар иероглифтердин айтылышына, угулушуна карап
азыркы өздөрү колдонуп жаткан жазуулары менен эле транскрипциялап келе
жатышат. Коңшу кытай эли менен «черези» жок мамиле түзөт экенбиз, анда
алардын тилине да, жазуусуна да өзүбүздүн улуттук мүмкүнчүлүгүбүз боюнча туура
мамиледе болушубуз өзүбүзгө гана жеңилдик туудурмак. Мен иероглифтер кандай
154

www.bizdin.kg

айтылса, ошондой транскрипциялоону ылайык көрдүм. Маселен: «Сыма Цянь» эмес,
«Сыма Чиен», «Ши цзи» эмес, «Шы жи», «Синьцзянь» эмес, «Шинжиан».
2. Китепте кездешүүчү жер-суу, уруу тайпа, мансап титулдарынын аталыш
маселеси. Орус синологдору «Лао Шан Шанью Цзи Чжоу» деп жазган титулу менен
адам аты уйгур изилдөөчүлөрүнүн эмгектеринде «ага тең рикут Каюг» делинип
жүрөт. Байыркы көчмөндөрдүн жана өзүбүздүн тарыхыбызды жазсак, биз ушул
экөөнүн кайсынысын колдонушубуз керек?
Байыркы заманда жашаган адамдарга бул наамдар түшүнүктүү болгон. Азыр
болсо бизге түшүнүксүз. Өзүбүзгө түшүнүктүү кылуу үчүн аларды
мүмкүндүгүбүздүн жетишинче өз тилибизге жакындатуу керек. Бул маселе өтө
татаал болгондугуна карабастан Үрүмчүлүк уйгур изилдөөлөрү тарабынан кыйла
даражада ылайыктуу чечилди десек жаңылышпайбыз.
Уйгур изилдөөчүлөрү бул маселени кандай чечти?
80-жылдардын башында Кытайдын байыртадан бери жазылып келе жаткан,
тартипке келтирилген, мамлекеттик тарых деп таанылган «24 тарыхынын»
ичиндеги (3259 том, дээрлик 48 миллион иероглиф) Орто Азияда жашаган байыркы
элдерге катышы бар тарыхый окуялардын тексттерин уйгур тилине которуп басуу
боюнча, айрым окумуштуулар, котормочулардан турган редакциялык коллегия
түзүлгөн болучу. Муну Шинжиан университети, Шинжиан коомдук илимдер
академиясы шефке алды. «Уйгурлар» тарыхын жазган автор редколлегиянын
мүчөсү. Бул топтун алдына койгон максаты ишке ашса, убакыт жагынан ондогон
жылдарга созулган, көлөмү 30 томдон кем болбогон баалуу материалдардын
сериясы «түркий тилине» пайда болгон. Анын тунгуч тому — Кытайдын белгилүү
байыркы тарыхчысы Сыма Чиендин биздин заманга чейин эле жазган «Шы жи»
(«тарыхый жазмалар») деген китебинен үзүндүлөр уйгур тилинде 1989-жылы
жарык көрдү. Экинчи тому — Бан Го жазган «Хан Шу» (Хан наама, Хан солаласынын
тарыхы») которулуп басмага берилген. Калган томдору которулуп жатат. Үрүмчүлүк
аз сандагы демилгечилер кытай жыл наамаларын которууга киришкенде эле
жогоруда айтылган жер-суу, уруу тайпа, мансап титулдардын аттарын кандай берүү
маселесине такалышты. Компетенттүү көп материалдарды изилдеп, бир тыянакка
келүү зарылдыгы туулду. Иш жүзүндө бул да оңой иш көрүнбөдү.
Кытай жылнаамаларын үйрөнүүдө же которууда ким эле болбосун адегенде
жалпы билим берүүгө тийиш болгон эки нерсеге кабылары айкын болду. Биринчиси,
Кытайдын байыркы тарыхчылары оюндагысын кагазга түшүрүп жатканда эч
кандай пунктуация колдонгон эмес. Жогорудан төмөн (вертикаль) шурудай
тизилген иероглифтердин мамысынын мааниси так бир-эки сүйлөмдү ажыратып
алуу кийинки тарыхчылар үчүн кыйынчылык туудурган. Акыры, байыркы
авторлордун жазгандарын изилдеген тарыхчылар аны чечүүнү көзгө кармап,
жылнаамаларды барактай отуруп, тыныш белгилерин коюп, кайрадан
жандандырууга мажбур болушкан. Бул миңдеген томдорду тарыхый окуяларга
жараша, улам кененирээк эскериле берет. Кыязы, Кыргыздар ошол учурларда
өздөрүнүн боштондугун салык төлөө менен сатып алып турганы белгилүү. Көз
карандылыгы менен боштондугу тез-тез алмашып турганын көрөбүз. Кыргыздарды
Кундар, Чыгыш-батыш түрктөрү, Уйгур-Орхон каганттары багындырышкан. Бирок,
Кыргыз хандыгы тикелей алардын башкаруусунда болгон эмес. Өз мамлекетин
өздөрү башкарган. Салыгын төлөп, согуш учурларында аскерий жардам беришкен.
Окурмандарга тартууланып отурган бул үзүндүлөрдүн котормосу кыргыз
тарыхын жазууга сөзсүз жардам тиет деген ойдон алысмын. Анткени китептин
автору пайдаланган булактар биздин тарыхчыларыбызды таң калтыра албайт.
Уйгур тили мага өз эне тилимдей. Анын үстүнө кытай тилин иероглифтерин
кадыресе билем. Ошондо да, которуу үстүндө эки чоң нерсеге кабылдым. Мында
155

www.bizdin.kg

уйгур изилдөөчүлөрүнүн басып өткөн жолун негиз кыла отуруп, бул эки
тоскоолдукту да, өз ылайыгында чечүүгө аракеттендим.
1. Тексттерде кездешүүчү кытай иероглифтеринин транскрипциясы маселеси,
биз бүгүнкү күнгө чейин кытай иероглифтерин россиялык жана советтик
синологдор кандай транскрипцияласа, ошондой колдонуп келдик. Алардын жазганы
бизге багыт, тайгалангыс жол болгон. Буга өзүбүздүн «билбестигибиз» кошулуп,
аларга карата татынакай бир культ пайда кылып алдык. Кытайда «шинжиан» деген
эки иероглифти «цзиньцзян» деп жүрөбүз. Чындыгында бул эки иероглифтин
айтылышы жана кулакка угулушу «цзиньцзян» эмес, «шинжиан». Бул албетте,
орустун
фонетикалык
эрежесине
багындырылгандык.
Муну
бардык
материалдардан, асыресе кеңири белгилүү болгон Бартольд, Бернштам, Абрамзон,
Алексеев, Худяков, Гумилев жана башкалардын эмгектеринен, СССР, ИА Чыгыш
таануу институтунан чыгарылган «материалы по истории кочевых народов в Китае
III-IV вв» деген китептен да көрүүгө болот. Шинжянда жашаган уйгур, казак, кыргыз,
монгол жана башка улуттар иероглифтердин айтылышына, угулушуна карап
азыркы өздөрү колдонуп жаткан жазуулары менен эле транскрипциялап келе
жатышат. Коңшу кытай эли менен «черези» жок мамиле түзөт экенбиз, анда
алардын тилине да, жазуусуна да өзүбүздүн улуттук мүмкүнчүлүгүбүз боюнча туура
мамиледе болушубуз өзүбүзгө гана жеңилдик туудурмак. Мен иероглифтер кандай
айтылса, ошондой транскрипциялоону ылайык көрдүм. Маселен: «Сыма Цянь» эмес,
«Сыма Чиен», «Ши цзи» эмес, «Шы жи», «Синьцзянь» эмес, «Шинжиан».
2. Китепте кездешүүчү жер-суу, уруу тайпа, мансап титулдарынын аталыш
маселеси. Орус синологдору «Лао Шан Шанью Цзи Чжоу» деп жазган титулу менен
адам аты уйгур изилдөөчүлөрүнүн эмгектеринде «ага тең рикут Каюг» делинип
жүрөт. Байыркы көчмөндөрдүн жана өзүбүздүн тарыхыбызды жазсак, биз ушул
экөөнүн кайсынысын колдонушубуз керек?
Байыркы заманда жашаган адамдарга бул наамдар түшүнүктүү болгон. Азыр
болсо бизге түшүнүксүз. Өзүбүзгө түшүнүктүү кылуу үчүн аларды
мүмкүндүгүбүздүн жетишинче өз тилибизге жакындатуу керек. Бул маселе өтө
татаал болгондугуна карабастан Үрүмчүлүк уйгур изилдөөлөрү тарабынан кыйла
даражада ылайыктуу чечилди десек жаңылышпайбыз.
Уйгур изилдөөчүлөрү бул маселени кандай чечти?
80-жылдардын башында Кытайдын байыртадан бери жазылып келе жаткан,
тартипке келтирилген, мамлекеттик тарых деп таанылган «24 тарыхынын»
ичиндеги (3259 том, дээрлик 48 миллион иероглиф) Орто Азияда жашаган байыркы
элдерге катышы бар тарыхый окуялардын тексттерин уйгур тилине которуп басуу
боюнча, айрым окумуштуулар, котормочулардан турган редакциялык коллегия
түзүлгөн болучу. Муну Шинжиан университети, Шинжиан коомдук илимдер
академиясы шефке алды. «Уйгурлар» тарыхын жазган автор редколлегиянын
мүчөсү. Бул топтун алдына койгон максаты ишке ашса, убакыт жагынан ондогон
жылдарга созулган, көлөмү 30 томдон кем болбогон баалуу материалдардын
сериясы «түркий тилине» пайда болгон. Анын тунгуч тому — Кытайдын белгилүү
байыркы тарыхчысы Сыма Чиендин биздин заманга чейин эле жазган «Шы жи»
(«тарыхый жазмалар») деген китебинен үзүндүлөр уйгур тилинде 1989-жылы
жарык көрдү. Экинчи тому — Бан Го жазган «Хан Шу» (Хан наама, Хан солаласынын
тарыхы») которулуп басмага берилген. Калган томдору которулуп жатат. Үрүмчүлүк
аз сандагы демилгечилер кытай жыл наамаларын которууга киришкенде эле
жогоруда айтылган жер-суу, уруу тайпа, мансап титулдардын аттарын кандай берүү
маселесине такалышты. Компетенттүү көп материалдарды изилдеп, бир тыянакка
келүү зарылдыгы туулду. Иш жүзүндө бул да оңой иш көрүнбөдү.
156

www.bizdin.kg

Кытай жылнаамаларын үйрөнүүдө же которууда ким эле болбосун адегенде
жалпы билим берүүгө тийиш болгон эки нерсеге кабылары айкын болду. Биринчиси,
Кытайдын байыркы тарыхчылары оюндагысын кагазга түшүрүп жатканда эч
кандай пунктуация колдонгон эмес. Жогорудан төмөн (вертикаль) шурудай
тизилген иероглифтердин мамысынын мааниси так бир-эки сүйлөмдү ажыратып
алуу кийинки тарыхчылар үчүн кыйынчылык туудурган. Акыры, байыркы
авторлордун жазгандарын изилдеген тарыхчылар аны чечүүнү көзгө кармап,
жылнаамаларды барактай отуруп, тыныш белгилерин коюп, кайрадан
жандандырууга мажбур болушкан. Бул миңдеген томдорду аарчып, тазалоо жана
өздөштүрүү деген сөз. Кытайча азыркы айрым китептерде байыркы
жылнаамалардан үзүндү алганда, окурмандардын көңүлүнө күмөн калбас үчүн
«тыныш белгилери коюлган» деп эскерте кетишет. Экинчиден, байыркы
жалнаамаларда тыныш белгилеринин жок болгонунун тышында, алардын
оригиналында архаикалык иероглиф, сөз, сүйлөм эбегейсиз көп. Ошондуктан
аларды азыр аз сандагы окумуштуулар гана окуп түшүнө алат. Кыскасы, кытайдын
байыркы жылнаамаларын өз алдынча бир архаизм лабиринти десек болот. Бул
чыгарма чытырман лабиринт, ириде Кытайдын өз тарыхчыларынын башын катыра
баштаган. «Баш катырма» акыры барып, байыркы жылнаамаларды түшүндүргөн
өзүнчө китептердин жүздөгөн сериясынын жаралышына алып келди. Буга жанаша
эле беш миң жылды камтыган, баа жеткис рухий байлыкты чагылдырган, саргарган
китептерди тар чөйрөнүн мүлкү бойдон калтыргысы келбеген кытай
окумуштуулары, болочок урпактарын эске ала отуруп, акырындык менен аларды
азыркы тилдерине которо башташкан. Бул кыймылдар, албетте, кеңири
окурмандардын «лабиринтке» эркин кирип, кыйналбай жол таап чыгып кетишине
мүмкүндүк ачты. Уйгур изилдөөчүлөрү алды менен мына ушул кошумча китептерди
жыйнап, өз максаттарына ылайык иреттеп чыгышты. Ошондой эле, тандап алган
материалдарынан али которулбагандарын жаңыдан кайра которушту. Андан ары
уйгур тилине ырааттуу которо берүү милдети гана калган. Бирок котормочулар
жеңил жолду таштап, атайын татаал жолго түшүп алышты. Алар байыркы
жылнаамаларды «казып» кирип, бир жагынан сабак ала бир жагынан ошону негиз
кылып которо башташты. Азыркы тилге которулган тексттерден болсо «жандооч»
катары гана пайдаланышты. Демек, уйгур изилдөөчүлөрү татаал жолду тандап
алышкан болсо да, кытайдын байыркы «кенчине» тереңдеп кире берүүгө өздөрүнө
жол ачып алышты. Биз бул туугандарыбыздын кайратына канааттангандыгыбызды
гана билдиребиз. Мына ушул абалдарды жана башкасын чотко сала келгенде
азыркы кытай тилин жана жазуусун билген эле адам, же кез келген маалыматтуу
деген кытай зыялылары байыркы жылнаамалардан эркин пайдаланбастыгы
мүмкүн, деген тыянакка келебиз. Иш ушундай болгон соң, Батыштын байыркы
канаттуу синологдорунун сөз терминдеги жаңылыштыгын табигый нерсе катары
гана карообуз керек.
Эми уйгур изилдөөчүлөрү кытай булактарындагы байыркы жер-суу, уруу-тайпа,
мансап-титул аттарын кандай которгонуна токтололу. Кытайдын ар доорундагы, ар
кыл сарай тарыхчылары нерсенин атын кагазга түшүрүүдө төмөнкү төрт түрдүү
ыкмага сүйөнгөнү маалым.
1. Нерсенин атын жазууда кытай тарыхчылары «шартына жараша» өздөрү ойлоп
таба койгон наамын ыйгарып жаза
салышкан. Маселен: Фергананы — Даюан, Өзгөндү — Юечың, Бактрняны —
Даша, Кундарды болсо — Чүнвий, Шанруң, Шиенйүн, Шүнйү деп жазышкан. Огуз
уруусуна Сыма Чи ен «Хужие», Бан Го «Ужие» деген наам берген. Уйгур
изилдөөчүлөрү мындайларга комментарийлери менен өз наамын берүүгө
умтулушту. Дагы айта кетсек, байыркы кытай тарыхчылары улутчулдук сезимдерге,
157

www.bizdin.kg

амбицияга берилип, Түндүктөгү, көчмөн элге карата жапайы, түркөй, жетилбеген
деген маанидеги иероглифтерди дагы колдонгон. Сыма Чиенди которуп жарыкка
чыгарган коллектив китептин киришмесинде: «Уйгурча которуу учурунда...
оригиналындагы бир тууган улуттарга жана чегара аймактарга карата колдонулган
акаараттуу наамдардын бардыгы азыркы колдонулуп жүргөн сөз-ибаралар боюнча
алынды» деп эскертишет.
2. Кытайдын байыркы жылнаамаларын жазган тарыхчылар жазып жаткан
нерсенин атын сурап маанисин түшүндүргөндөн кийин аны кытай тилине которуп
жазышкан. Маселен: «Теңир Тоо» дегенди «Тян шан» (тян — асман, теңир, шан —
тоо), Көк көлдү (Кукунорду) Чиң хай (Чиң — көк, хай — деңиз) деп жазышкан. Уйгур
изилдөөчүлөрү мындай наамдар азыр да жалпы колдонулуп жаткандыктан көп
өзгөрүш киргизишкен жок.
3. Жарым-жартылай которулуп жазылган наамдар. Маселен: «Зо гу ли ваң»
(Кундардын мансап аты) деген төрт иероглифти изилдегенде, биринчи жана
төртүнчү иероглиф «сол», «хан, кан» дегенди билдирет. Ал эми ортодогу «гу ли»
деген эки иероглифтин кытайча маанисин түшүнүү кыйын. Уйгур изилдөөчүлөрү
кундар түрк тилинде сүйлөшкөндүктөн «гу ли» — «кол, колу» деген сөздүн
транскрипциясы болуш керек деген божомолго келишти. Ошентип, «Зо гу ли ваң» —
«Сол кол кан», «Ю гу ли ваң» — «Оң кол кан» деп которушту. Мында, Уйгур
изилдөөчүлөрүнө кошулуубузга туура келет. Анткени, көчмөндөр өз элин миңдеген
жылдардан бери «оң», «солго» бөлүп башкарышкан.
4. Кытай тарыхчылары жазып жаткан нерсени жат элдер кандай атаган болсо,
аны иероглифтер менен тыбыш жагынан толук келбесе да, үндөшүрөөк кылып
транскрипциялаган. Маселен: «Уйсун» — « У суң», «Тараз» — «Талас», «Кең суу» —
«Ган су», — «Арашан — «А ла шан», «Кыргыз» — «Же жа сы», «Жи ли жи сы» ж.б.
Уйгур изилдөөчүлөрү болсо, аталманын азыркы жалпы колдонулушун эске алып
өзгөртүшкөн жок (Талас, Гансу).
Китептеги тексттерди которууда мен көбүнчө уйгур изилдөөчүлөрү колдонгон
ыкмага сөйөндүм. Кыргыз тарыхынын мейкиндигин ачык түшүнүп алуудагы
маданиятыбыздын бышуу процессинде ушул өңдүү татаал маселелер качандыр бир
күн, биздин алдыбызда чечилүүгө арзырлык илимий каражаттар катары
окумуштууларыбызды ойлонтуута тийиш. Бул — мындан эки миң жыл мурда
жашаган кыргыз хандыгынын (мамлекетинин) ээлеген географиясын, хандык
структураны түзгөн майда уруулардын наамдарын, бийлик институтундагы
жыйырмадан ашуун мансап, титул аттарын аныктоо, өз ордуна коюу милдети бар
дегенди түшүндүрөт. Урпактарыбыз алдында биздер мындан качып да кутула
албайбыз. Мурдакыдай билип-билбей, көрүп-көрбөй «иши кылып» кыргыз тарыхын
жаза албайбыз.
Башкалар өңдүү ата-бабамдын тарыхына мен да кызыгам, окуйм, изденем.
Балким, ошон үчүн чыгаар, булактын кайнар көзүнөн, жок дегенде жакын жеринен
суусунумду кандырууну артык көрөм.
Эми, кадырлуу Тургун Алмас өзүнүн китебинде кыргыздар жөнүндө эмнелерди
айта алгандыгына көңүл буралык.
АМАН САСПАЕВ

158

www.bizdin.kg

***
(Китептин кыргыздарга тиешелүү тексттеринен)

Менин оюмча, Орто Азия алкагына чыгыштагы Хинган тоолорунан тартып
батышта Каспий деңизине чейин, түндүктө Алтай Тоолорунан тартып түштүктө
Гималай тоолоруна чейинки болгон аралык кирет. Мына ушул Орто Азия алкагына
кирген кеңири чөлкөмдүн борбордук бөлүгү — Шинжиан, Жети суу, Өзбекстан,
Кыргызстан, Тажикстан өңдүү жерлерди кучагына алат. (2-бет).
Миладиянын (биздин жыл санообуздун) III кылымында жашаган (196—250) Йү
Хуан: «Вей хандыгынын кыскача тарыхы» деген чыгармасында Туралар жөнүндө
мындай деп жазган: «Огуз мамлекети... Уйсундардын батыш-түндүгүнө, Каңлы
хандыгынын чыгыш-түндүгүндө жайгашкан. Алардын аскерий бөлүктөрүндө 10
миңден артык жоокер бар. Огуздар мал-чарба менен күн көрүшөт. Алардын
журтунан жакшы аттар чыгат. Жапайы айбандардан Илбирс бар. Кыргыздардын
мамлекети Каңлы хандыгынын (Арал жана Балкаш көлдөрүнүн аралыгы) батыштүндүгүнө жайгашкан, 30 миң жоокери бар. Булар мал-чарбачылыгы менен иришет.
Булардын жеринде Илбирсттер көп, жакшы жылкылары да бар. Туралар мамлекет
Каңлы хандыгынын түндүгүндө, 60 миң кишилик аскерий конушу бар. Эли
чарбачылык кылат... Жогоруда аталган үч мамлекеттин ичиндеги Кыргыз
мамлекетинин борборунан Кун теңрикутунун (шанүйүсүнүн) Орхон боюндагы
ордосуна баруу үчүн 7000 чакырым жол жүрүүгө туура келет. Кыргыз мамлекетинин
түштүгүнөн Арка Кошу жана Алты бектикке баруу учун 5000 чакырым жол жүрүүгө
туура келет. Кыргыз мамлекетинин батыш-түштүгүнөн Каңлы хандыгынын чек
арасына баруу үчүн 3000 чакырым жол жүрүүгө туура келет. Кыргыз мамлекетинин
батышынан Каңлы хандыгынын борборуна (азыркы Ташкен шаарынын батыштүндүгүнө жайгашкан Киш шаарына — автордун эскертүүсү) баруу үчүн 8000
чакырым жол жүрүүгө туура келет. (19-бет).
III кылымда Уйгурлардын чоң тармагынын бири болгон Чыгыштын Огуздары
азыркы Зайсан көлү, Алтай тоолорунун өрөөндөрүндө жашаган. Кыргыздар азыркы
Енисей дарыясынын жогорку агымы менен Обь дарыясынын жогорку агымында
жашаган. Батыш Туралары болсо, бүгүнкү Балкаш көлүнүн батышынан тартып
чыгышта Иртыш дарыясынын жогорку агымы аралыгында жашаган. (19-бет).
«Хан солаласы жылнаамасынын» «Суву жөнүндө баян» деген бөлүгүндө биздин
жыл санообуздан болжол менен бир кылым илгери Чыгыш Туралар элинин саны
бир нече түмөн (бир нече он миң) экендиги баяндалган. Бир нече кылымдан кийин
(биздин жыл санообуздан мурдагы I кылымдан III кылымга чейин) Чыгыш
тураларынын саны көбөйүп Батыш тураларынын санына жакындаган. Мына ушул
фактыларга караганда, Чыгыш жана Батыш туралар деп аталган ата-бабаларыбыз өз
заманында сан жагынан башка бир туугандарына (Каңлы, Кыргыздарга) караганда
өтө көп болгон. (19—20-бет).
«Суй солаласы жылнаамасынын» «Туралар жөнүндө баян» деген бөлүгүндөгү
жазмаларга негизденгенде, Туралардын VI кылымдын аягындагы абалы мындай:
«Туралардын ата-бабалары Кундардын үрүм бутагы, алардын урук-жамааты өтө
көп». Жылнаамада Туралардын жашаган жерлери, тайпа аттары төмөнкүдөй
берилген:
1. Байкал көлүнүн түштүгүндө Тоба тайпасы жашаган.
2. Монголиянын Селенга, Тугла, Орхон дарыяларынын өрөөндөрүндө Бөкү,
Тоңура, Уйгур, Байырку тайпалары жашаган. Булар «Эркин» деп аталган. Булардан
башка жана Монголияда Мончин, Туругур, Хугурсур өңдүү тайпалар жашаган.
3. Жунгариянын чыгышынан тартып Иле өрөөнүнө чейинки болгон аралыкта
Чебнилер, Бурждар, Азылар, Сыныгактар, Огуздар, Кыргыздар, Унигурлар жашаган.
159

www.bizdin.kg

4. Алтай тоолорунун батыш-түштүгүндө Сур Тардуштар, Жеруктар, Забиндрлар,
Түргештер жашаган.
5. Самаркандын түндүгүндө (Балкаш, Арал көлдөрүнүн өрөөнүндө), Эдил
дарыясынын бойлорунда Адыздар, Хазарлар, Булгарлар, Печенектер, Когайлар,
Кыпчактар, Сиварлар, Бортастар, Йемектер жашаган.
6. Жайык (Орол) дарыясынын чыгышында жана батыш жактарында
Сарыгурлар, Саксындар, Мокшалар, Черкестер жашаган.
7. Чыгыш Урум империясынын чыгышында Огуздар, Аландар, Башкырттар,
Кундар... жашаган».
Мына ушул жогоруда оозго алынган Тура тайпаларынын аттары ар кыл болсо да,
алардын орток аты «Туралар» деп аталган. Туралар өздөрүнүн жашаган жайларына
жараша чыгыштагылары Чыгыш Түрктөргө, батыштагылары Батыш Түрктөргө
багынган. (25—26-6.).
Арабдын Аббасийлер халифатынын (750—1258) туңгуч халифасы Обул Аббас
Абдулла (750—754) миладиянын 750-жылы Тамим бинни Бэхр эл Мутвий деген
кишини Аббасийлердин борбору Багдаттан Уйгур-Орхон каганатынын Ханы
Теңирде болмиш эл этмиш билге Баянчур кагандын (747—758) Орхон дарыясы
боюндагы ордосуна элчи кылып жиберген... Ал эскерүүсүнүн бир жеринде:
«Барыскоондон Орхонго баруучу жолдо жалгыз гана Түрк ханынын почтосу жүрүп
турат» деп жазган (32-33-6.).
Уйгур-Орхон каганаты күчөп империя даражасына (745— 830) Уйгур-Орхон
каганатынын аймагына азыркы Монголия жана ички монголдордун бир бөлүгү,
Жунгрия, Тарим өрөөндөрү, Фергана, Кыргызстан, Иле өрөөнү, Балкаш жээктери
кирген. (34-6.).
Уйгур-Орхон миладиянын 795-жылдарынан 830-жылдарына чейинки 40 жыл
ичинде Адиздардан чыккан Кагандардын башкаруусунда күч алган, шаан-шөкөттүү
доорунун даңкын сактаган. Бирок, Ай теңиринде кут болмуш күчтүү билге кагандын
дооруна келгенде (832—839) Яглакарлар менен Адыздар кагандык так талашып,
ички согуш козголду. Миладиянын 839-жылы Яглакар тайпасынан чыккан Кара
Болук Сай түрктөрүнөн аскерий жардам алып, Ай теңиринде кут болмиш күчтүү
билге каганга чабуул жасады. Согушта жеңилген каган өзүн-өзү өлтүрдү. Кара Болук
Яглакар ханзаадасы Кичүү текинди хандык такка отургузду. Бул окуя жүз бергенде,
Адыздар тайпасынан чыккан аскерий вазир Кулук Бага Енисей дарыясынын
боюндагы кыргыздардын арасына качып барып, аларды көтөрүлүш чыгарууга
үндөп, Кичүү текинди кулатууга кутуртту. Абалга караганда, Кулук Бага
кыргыздардан жардам алып Адыздардын каганаттагы бийлик ордун кайра
калыбына келтирмекчи болсо керек...
Уйгур-Орхон каганатында жүз берген оор абалдан (ички согуш, табигый
апааттан) пайдаланган кыргыздар көтөрүлүш (булар Уйгур-Орхон каганатына
багынган хандык болучу) Кара Балгасунга басып кирди. Алар Кара Болук менен
Кичүү текинди өлтүрүштү. Кара Балгасундагы кагандын ордосун өрттөдү.
Мамлекеттик казынаны талады. Ошентип, күчөп турган илгерки чактарында 221
миң кишилик атчан кошуну бар кудуреттүү Уйгур-Орхон каганаты миладиянын 839жылы башына түшкөн өтө оор, кайгылуу кысмактардын себебинен кыргыздардын
көтөрүлүшүнө туруштук бере алган жок. Натыйжада Чыгыш Уйгурларынын көп
бөлүгү 840-жылы Уйгур-Орхон каганатынын чыгыш аймагы азыркы Монголиядан
каганаттын батыш аймагы Орто Азияга көчтү, (36—37—38-6.).
Дагы бир мындай ривайет (аңыз, легенда) бар: «Түрктөрдүн ата-бабасы Су (Сак?)
деген элден келип чыккан. Бул эл Кундардын түндүгүндө жашаган. Түрк
тайпасынын бегинин аты Апабек экен. Алар 17 бир тууган болушкан. Алардын
биринин аты Элнисатур экен да, бөрүдөн туулган имиш. Апабектердин мүнөзү
160

www.bizdin.kg

өзгөчө экен да өтө эле маңыроо имиш. Булардын эли жоюлуптур. Элнисатур өтө
сергек келип, акылдуу экен. Ал шамал чакырып, жаан жаадыра алар имиш. Ал эки
кызга үйлөнөт. Бул кыздардын бири Жаз кудайынын кызы, дагы бири Кыш
кудайынын кызы экен. Анын (Элнусатурдун) эки аялынын тең боюна бүтүп төрт уул
төрөйт. Бул уулдарынын бири ак кууга айланып кетиптир. Дагы бир уулдун эли
Абакан дарыясы менен Кама дарыясынын аралыгында жашап, аларды кыргыз деп
атаган. Дагы бир уулунун эли Ризягил дарыясынын боюна жайгашыптыр. Дагы бир
уулунун эли Шенжужи тоосунда жашаган экен. Бул төрт уулдун туңгучу экен. Мына
ушул тоодо Апабектин да урпактары бар экен. Эл жерде үшүп кыйналганда туңгуч
уул от чыгарып, аларды ысытып, аман сактап калган экен. Алар бул туңгуч уулду
урматтап, өздөрүнө кан көтөрүп, Түрк деп наам берген». (Бул текст «Жу
солаласынын Түрктөр жөнүндө баян» деген бөлүмүнөн автор тарабынан
которулгандыгын эскертет. А. С.). (69—70-6).
Бөрү тотеминде жана бөрү жөнүндөгү аңыздарда Кундар, Уйгурлар, Түрктөр
Кыргыздардын кандаш бир тууганы экендиги далилденет. (78-6.).
...археологиялык фактылардын тышында дагы, Лопнурдан табылган аялдын
сөөгү (мындан 6400 жыл мурда көмүлгөн) жана Кумулдан табылган аял сөөгүнүн
(мындан 3600 жыл мурда көмүлгөн) кебетеси кыр мурун, сары-кызгылт чачтуу
Монголияда жашаган чыгыш уйгурларынын жана Енисей боюнда жашаган
кыргыздардын кебетелери менен негизинен окшош чыккан. Чыгыш уйгурларынын
чырайы ак, кыр мурун, чачтары кызгылтым түстө болгон. Енисей кыргыздарынын
кебетеси да уйгурлардыкынан айырмаланган. (Бул тексттердеги сөздөрдү автор У
Яншу деген кытай тарыхчысынын «Жаңы Таң жылнаамасы» деген китебинин
«Кыргыздар жөнүндө баян» деген бөлүмүнө таянып жазган. А. С.) (79-6.).
Кан системасы жана үрп-адаттары жагынан негизинен окшош келген Кундар,
Туралар, Улуу яучилер (жоочулар), Уйсундар, Каңлылар, Сактар, Түрктөрдүн
чыгыштагы монгол насилиндеги элдер менен Орто Азия жана батыш Азияда
белгилүү даражада Ариан насилиндеги элдер менен өз ара сиңишип кетишинен
Түрки тилинде сүйлөшкөн, туугандык жактан бир бирине жакыны көптөгөн Түрки
элдер келип чыкты. Буларга: Чыгыш Сибирь Лена дарыясынын боюнда жашаган
Якуттар, Енисей дарыясынын боюңда жашаган кыргыздар, Байкал көлүнүн
түштүгүндө жашаган буряттар, тувалар, (кытайдын) Гансу провинциясында
жашаган салалар, сары уйгурлар, Шинжиандагы уйгурлар, Батыш Түркстандагы
казактар, кыргыздар, өзбектер, башкырттар, татарлар, түркмөндөр, мордовалар,
чуваштар, Украинадагы Ага Огуздар, Кавказдагы черкестер, Дагыстан аталары,
азербайжандар, аварлар, Ирандагы азербайжандар, Ирактагы азербайжандар жана
Түркиядагы түрктөр кирет... Бул Түрки элдердин басымдуу көпчүлүгү азыр ислам
динине (сунни) ишенет. Булардын жалпы жан саны эң аз дегенде 150 миллиондон
ашат. (86—87-6.).
Эми Уйгурлар менен Кундардын байланышына токтолуп өтөлү. Улуу, кудуреттүү
Күн Теңрикуту (Батур, Моту, Маодун) такка отурган мезгилде (б.з.ч. 214—170)
Уйгурлардын ата-бабалары жана аларга кандаш бир тууган элдер түзгөн ондогон
хандыктар бар эле. Бул хандыктардын кээ бирлери Байкал бойлорунда, Кең Сууда
(кытайдын Гансу провинциясында), айрымдары болсо Орто жана Батыш Азияда
жашашкан. Булардын ичинен татыктууларынын абалын кыскача түшүндүрө кетүү
үчүн кытайдын байыркы тарыхчысы Сыма Чиендин «Тарыхнаама (тарыхый
жазмалар), Кундар жөнүндө баян», «Тарыхнаама, Фергана баянынан» жана Бан
Гонун «Хан солаласы жылнаамасы, Батыш элдер жөнүндөгү баянынан» материалдар
алууга туура келет. Мына ушул булактарга негизденгенде, миладиядан үч кылым
мурда Байкал көлүнүн өрөөнүндө Чыгыш уйгур хандыгы, Енисей дарыясынын
жогорку агымында кыргыз хандыгы, азыркы Зайсан жана Алтай чөлкөмүндө Огуз
161

www.bizdin.kg

хандыгы, азыркы Гансунун (Кытай провинциясы) Хеши коридорунда, виншанын
ирсин өрөөнүндө Улуу Жоочулар менен Уйсун хандыгы бар болгон. Орто Азиянын
Тарим чөлкөмүндө болсо, Кара шаар, Кучар, Аксуу, Кашкар, Жаркент, Котен, Лолан
(Горан) хандыктары болгон. Орто Азиянын батышында болсо Фергана хандыгы,
Канлы хандыгы, Батыш Азияда Алан хандыгы бар болучу. , Канлы хандыгы азыркы
Самаркан тегерегинен тартып Балкаш көлү менен Арал көлдөрүнүн аралында
болгон. Аландар мамлекети Каспий деңизинин Чыгыш-Түндүк жагын ээлеп жаткан.
Батур Теңрикут биздин жыл санообуздан 202 жыл мурда Байкал калаасындагы
Чыгыш уйгурлар хандыгы менен Енисей дарыясынын жогорку агымындагы Кыргыз
хандыгын басып алды (115—116-бет).
Төмөнкү текстке эскертүү: Кундардын улуу империясын курган Батур Теңрикут
(Маодун Шанйү) жыл санообуздан мурдагы III кылымда эбегейсиз күчөгөн. Коңшу
уруулардын баарын өзүнө багындырган. Бирок биздин жыл санообуздан мурдагы I
кылымдын орто ченине келгенде бийликке мураскерликти талашып бир туугандар
арасындагы кагылышуулар пайда болду. Ханзаадалар (Теңрикунун тукумдары)
ээлеген жерлеринде өздөрүн Теңрикут деп жарыялашып, кундардын улуу
империясы бөлүндү боло баштады. Бул абалдан пайдаланган, мурда кун
империясына багынган майда хандыктар (уйгур, кыргыз) өздөрүн жеңил сезип, көз
карандысыздыкка умтулса, кун теңрикуттары аларды уучунан чыгарбоого
умтулушту. Төмөнкү текстте мына ушул бардыгыбызга сабак болучу кырдаал
берилген. А. С.
Даңктуу Батур Теңрикуттун чөбөрөлөрүнүн бири Шолой Канкуй Теңрикут
(кытайча Шүлүй чан чю шан йү) миладиядан 60 жыл мурда каза болду, кундун
бийликтегилери Теңрикуттук так талашып, бир нече жылга созулган кандуу
согуштарды жүргүзүштү. Миладиядан мурдагы 60—52-жылдар аралыгындагы 8
жыл ичинде Когушар, Китиуш, Туржу, Огуз, Чили деген ханзаадалар өзүлөрүн
Теңрикут деп жарыялашты. Бул аракет «беш Теңрикуттун укук талашуусу» деген ат
менен тарыхта калган. Шолой Канкуй Теңрикуттун уулу Кутиуш Теңрикут 50 миң
кишилик атчан кошунга таяна отуруп төрт жыл ичинде (56—52) так талашып
өздөрүн Теңрикут деп жарыялаган Когуша, Тужу, Огуз, Чилилерди биринин артынан
бирин талкалады. Мына ушул ички согушта сансыз жоокерлер өлүп, кундардын
элинде кан дарыясы пайда болду. Дөбөлөргө өлүктөр үстүндө оозу канга боёлгон
бөрүлөр улуп-уңшуп, жырткыч куштар чырылдашкан өтө үрөйлүү кырдаал
бардыкка келди. Согуш болуп өткөн жерлер агарган адам сөөктөрүнө толду. Чарба
малдарынын 90 проценти кырылып, элди ачарчылык каптады. Өз ара бир
туугандардын согуштарына катышкан 350 миң жоокердин 300 миңи майданда каза
тапты. Кандуу жеңишке жеткен Кутиуш Теңрикут кундардын борбору Өтүгөнгө
келип, салтанат менен такка отурду. Өз агасынан жеңилген Когушар Теңрикут эмне
кыларын билбей, ордодогу жакындарын чакырып кеңеш курду. Ошондо, Элкусай
деген вазири Хан солаласына (Кытайга) багыналы, алардан жардам алып, Кутиуш
Теңрикутту жоюп, кундардын канын ээлейли деген кеңешин берди. Буга каршы
болгон вазирлер: «Кундар атка мыкты отурган эл, согушта дүйнөгө даңкы кеткен.
Кундар эрдикти урматтайт. Баш ийип бергенди пас көрүшөт. Согуш майданында
каза болуу эрдиктин салты. Азыр бир туугандар арасында бийлик талашуу жүз
берген болсо да, кундакы бийлик баары бир өздөрүнүн колдорунда турат.
Башкалардын колуна кеткен жок» дешти.
(Бирок) Когушар Теңрикут Эркусайдын гана демилгесин өткөрдү. Ал миладиядан
мурдагы 52-жылы бир нече он миң атчан кошун өзүн пааналаган кундарды
ээрчитип улуу кытай сепилинин түндүгүнө жакындагы өзүнүн уулун Чан анга
(Кытай императорунун борборуна) жиберди.
162

www.bizdin.kg

Кутиуш Теңрикут Когушардын чыккынчылык аракетин угуп, катуу каарданат.
Когушар Чан Ан шаарына жакындаганда Кытай императору хан Шү Энди
кубанганынан атактуу ишмерлери баштаган ондогон миң киши менен борбордун
батыш түндүгүндөгү Вейх дарыясынын көпүрөсүндө Когушарды салтанат менен
тосуп алды. Кутиушка каршы келишим пайда болду. Мына ушундан пайдаланган
Кутиуш миладиядан 49 жыл илгери борбору Өтүгөндү таштап, түндүккө жол тартты.
Ал алды менен Чечек (Чөгүчак) тегерегиндеги Огуздарды, андан кийин Аскерий
бөлүктөрүн толуктап алып, Енисей дарыясынын жогорку агымындагы Кыргыздарга
жортуул жасап аларды кайрадан басып алды. Мунун соңунан эле, Байкал
калаасындагы тураларды багынтты. Кутиуш Теңрикут Огуздар, Кыргыздар,
Тураларды багынткандан кийин кыйла күчөп алды. Бул үч кандыктын аскери
кошундарынан пайдаланып, Уйсундарга чабуулга өттү... (132—134-беттер).
Миладиянын IV кылымынын аяк ченинде Аварлар баш көтөргөн кезде Туралар
эки тармакка бөлүнгөн 18 тайпадан турган. Алардын 6 тайпадан турган бир
тармагындагылар: 1. Кызыл туралар, 2. Уйгурлар, 3. Хугурсу, 4. Жибини, 5.
Кыргыздар, 6. Элтекин, Чыгыш тураларынын 12 уруудан турган дагы бир тармагы:
1. Чиполи, 2. Тора, 3. Элжан, 4. Тарлан, 5. Кога, 6. Тарбокан, 7. Айрон, 8. Баян, 9. Эркин,
10. Беркли (Тумактуу), 11. Кыой, 12. Юшупи. Чыгыш туралары мына ушул чоң эки
тайпага бөлүнүп жашап турган кезде аварлар (жужандар) тарых сахнасына
чыгышты. Демек, ал кезде Чыгыш Тураларында бирлик жок болгон (160—161беттер).
«Түрк» сөзүнүн келип чыгышы жөнүндө ар кыл түшүндүрмөлөр бар. Эң
негизгиси акылга конумдуусу, дүйнөдөгү бардык тарыхчылардын нукура көпчүлүгү
макул көргөн бир тыянак — түрк» сөзүнүн мааниси — кудуреттүү, күчтүү дегенди (
билдирет, ал эми «көк түрк» деген сөз — «илахи (теңир) түрк» деген мааниде.
Анткени, түрктөр көк асманды эң улуу теңир жай алган орун катары түшүнүшкөн,
ошон үчүн «көк» сөзүн «көк» — түс, ирең маанисинде эмес, теңир, кудай маанисинде
колдонушкан. Демек, «Көк түрк» — «Илахи (теңир) түрк» дегенди билдирет.
«Түрк» деген наам байыркы кездерде, белгилүү тарыхый шартта, белгилүү жер,
аймакта жашаган түрктөрдүн наамында этностук мааниге ээ болгон. Маселен, бул
наам миладиядан VI кылым мурда Эдил (Волга), Жайык (Орол) дарыяларынын
өрөөндөрүндө жашаган түрктөрдү, кийинчерээк Алтайда жашаган түрктөрдү гана
билдиришкен. «Түрк» деген наамды туңгуч ирет Юнан (грек), Урум (Рим)
тарыхчылары милядиядан беш кылым илгери эле өз чыгармаларында
пайдаланышкан. Юнан (Грек) тарыхчысы Хирадут (Геродот) миладиядан беш
кылым илгери түрктөрдү «Юркаий» деп жазган. Урум (Рим) тарыхчысы Филнус
Сичиндос (Кичүү Пилиний Секунд?) жана миладиянын I кылымында жашаган
Фомфиниус (Помпоний?) түрктөрдү «Туркаий» деп жазышкан. Алар жазган түрктөр
— Эдил, Жайык өрөөндөрүндө жашаган түрктөр болчу. Кытайдын байыркы
жылнаамаларынан «Жу солаласынын жылнаамасында» «Түрк» деген наам
Хирадуттан (Геродоттон) 1100 жыл кийин (VII кылымдын баштарында) тилге
алынган. (177—187-6.).
Ошол мезгилде «Түрк атка минсе атасын да унутат!» деген макал бар экен.
Көк Түрк каганаты түзүлгөн VI кылымда «Түрк» деген сөз Алтайда жашаган
түрктөрдү гана билдирген этнонимдик маанисин койду. Анткени, Түрк каганаты
доорунда «Түрк» деген наам түркий тилде сүйлөгөн, насили, үрп-адаты жагынан
бири бирине окшош же жакын уйгур, огуз, кыргыз, кыпчак, чигил, басмил, түргеш,
кийинчерээк түрктөшүп кеткен кытандардын (чедандардын, кидандардын) жана
башка да майда элдердин орток улуттук наамы болуп калды. Ошол мезгилден
тартып «түрк» деген наам Түрк каганаты аймагында жашаган бардык элдердин
улуттук, саясий бирикмесин түшүндүрүүчү наамга айланды. (179-6.).
163

www.bizdin.kg

Түмөн хан миладиянын 552-жылы февралда Авар (Жужан) каганатын жойгондон
кийин өзүн «Элхан» деп жарыялады. Өтүгөндү (байыркы Кундардын борборун) Көк
түрк каганатынын борбору кылып белгиледи. Иниси Истэми ханды Ябгу (вазирге
тете) даражасында Көк түрк каганатынын батыш тарабын башкарууга ыйгарды.
Истэми хандын ордосу Текес дарыясынын боюна жайгашты.
Түмөн хан 553-жылы өлгөндөн кийин анын чоң уулу Кара хан такка отурду.
Бирок, Кара хан такта бир жыл отурган соң каза болду. Анын уулу Түмөн хандын
ортончу уулу Мукан хан такка отурду... Түрк хандарынын ичинде Мукан хан өзүнүн
чечкиндүүлүгү, кайраттуулугу, кыраакылыгы, нары эстүүлүгү менен жана аскерий,
дипломатия жаатындагы өтө айлакерлиги менен дүйнөгө даңкы кеткен... Мукан
ханды «Түрктөрдүн Аттиласы» деш керек. Мукан хан Батур теңрикуттан (Маодун
шанйүдөн) жети кылым, Аттиладан беш кылым кийин дүйнөгө келген, даңктуу Түрк
кол башчысы болду. Мукан хан 554-жылы Чыгышка жорук жасап Манжуу, Монгол
элинин ата-бабаларын
толук багындырып, Көк түрк каганатынын чыгыштагы чегарасын Улуу Океан
жээктерине такады, Сахалин аралын, Корея жарым аралынын түндүгүн ээледи. Ал
чыгыштан жеңиш менен кайтып келген соң, түндүккө жортуул жасап, Орхон, Тугла,
Селенга дарыяларынын өрөөндөрүндө, Байкал көлүнүн кылаасында жашаган
чыгыш уйгурларын, Енисей дарыясынын жогорку агымында жашаган кыргыздарды
багындырды. (182—183-6.).
...562-жылы (Көк түрктөрдүн) Ак Кундар (Эфталиттер) менен болгон согушу
аяктагандан кийин Түрктөр менен Ирандын ортосундагы достук мамиле (жер
чатагынан) бузулуп, эки мамлекет душмандашып калды... Кийин, Эстэми ябгу 568жылы Маниях жетекчилигинде Чыгыш Урум (Византия) императору Юстиан Инин
сарайына (азыркы Стамбулга) элчилер жиберди... Император Юстиан II Түрк
элчилерин өз элине кайтарарда Зимарх жетекчилигиндеги өзүнүн элчилигин да
кошуп жиберди... Истэми ябгу Урум элчилерин Түрк жергесинен узатар кезде,
император Юстиан II ге жана Зимарх жетекчилигиндеги 20 элчинин ар бирине
өзгөчө кымбат баалуу белектерди берди. Истэми ябгу Зимархка берген белектерине
кошуп Кыргыз аттуу бир сулуу кызды да берген. Текес жайлоосунан жолго чыккан
Урумдуктар Туран сулуусун атка мингизип, аны алыстагы Стамбулга ала кеткен.
Эскертүү: Истэми ябгу берген кыздын аты «Кыргыз» эмес, асили ал кыргыздын
сулуу кызы болгон. Бул жөнүндө кеңирирээк билүүнү каалагандар 1990-жылы
«Кыргызстан» басмасынан чыккан Аман Газиевдин «На берегах яхсарта» аттуу
китебиндеги «Посольство Зимарха» деген тарыхый аңгемесин окуп чыгуусун сунуш
кылар элем. (А. С.).
...750-жылы Кыргызстандагы Талас дарыясынын жээгинде Арабдар менен
Кытайлардын ортосунда, Орто Азияны талашып өтө кыргындуу согуш болуп өттү.
Бул согушта Салих ибни Зияд командалык кылган араб жоокерлери Гао Шензы кол
башчылыгындагы кытай аскерлеринин быт-чытын чыгарды. Гао Шензы тирүү
калган 3000 кишисин алып качып кетти. Талас согушу Таң солаласынын Орто
Азиядагы таасирин шыпырып таштады. (229-6.).
Кытай мамлекети 750-жылы Талас согушунда Арабдардан жеңилгенден кийин,
миладиянын 1757-жылына чейинки өткөн 1000 жылдык убакыт ичинде Орто
Азияга өз таасирин жүргүзө алган эмес.(241-бет.).
Ай теңирде кут болмиш кулук билге каган бийлеп турган мезгилде (791—808)
Уйгур-Орхон каганаты андан бетер күч алды... Ай теңри хан 200 миң кишиден турган
атчан кошунун мобилизациялап, багынбагандардын жана Тибеттиктердин үстүнө
жорук тартты. Ай теңри хан 810-жылы Енисей дарыясынын жогорку агымында
жашаган Кыргыздарга чабуул жасады. Кыргыздар мурда Уйгур-Орхон каганатына
баш ийген болсо да, кийин мунт чыгарып, өз алдынча көз карандысыз болуп калган.
164

www.bizdin.kg

Буга каршы болгон уйгурлар кыргыздарды кайра-кайра багынткан болсо да 790жылы уйгурлар тибеттиктердин чабуулуна учураганда, кыргыздар кайрадан баш
көтөрүп көз карандылыгын жойгон. Ай теңри хан Енисей дарыясынын боюна жетип
келгенде каарман кыргыздардын катуу каршылыгына учурады. Бирок, Ай теңри хан
баатыр кыргыздарды аеосуз бастырды. Кан көп төгүлдү. (279-280-6.).
Эзелтен эле уйгур каганатында хандык такка уйгурлардын яглакар уруусунан
чыккан хандар отуруп келген. 795-жылы Айчур өлгөндөн кийин андан калган такка
яглакар уруусунан эмес, он уйгур урууларынын бири адыздар уруусунан чыккан
Кутлук (мурдагы баш вазир) каган болду. Адыздардан такка отурган Хазартекин
менен Хутекиндердин мезгилине жеткенде (824—839) уйгурдун айрым бектери
каган болуу ниетине берилип, бул максатын турмушка ашыруу үчүн уруулук
ураандарын чакырып чыгышты. Ошентип, бийликтеги адыздар уруусу менен
яглакар уруусунун ортосунда кандуу согуштар келип чыкты. Хазартекин 832-жылы
ички согушта каза тапты. Анын ордуна такка отурган Хутекиндин мезгилинде
(832—839) ички согуш андан бетер күчөдү. 839-жылы Алп Кулук билге каган
даражасындагы Хутекиндин вазири Арчун Алп менен Шумкартекин биригип
Хутекинди өлтүрмөкчү болушту. Мына ушуга нааразы болгон Кара Кулук деген
таркан Хутекинге каршы мунт чыгарды. Кара Булак чөл түрктөрүнө кайрылып,
алардан жардам сурады. Ошол учурда Чөл түрктөрү Теңир тоолорунун күңгөйүндө
жашоочу. Алар Чумул жана Чигил деген эки тайпадан туруучу. Чумул тайпасы
азыркы Үрүмчү шаарынын чыгышынан тартып Кумул шаарына чейинки өрөөндү
ээлешкен. Чигилдер болсо Үрүмчүнүн батышынан тартып Манастын батышына
чейинки өрөөндө жашаган. Кытайдын байыркы тарыхчылары булардын жашаган
жерлери чөл-талаалардан тургандыктан, аларды «Чөл түрктөрү» деген наам менен
жазып калтырышкан. Түрдүү себептер менен кийинки кездерде чигилдер батышка
жылып Жети-Суу, Талас өрөөндөрүн мекендеген. Чумулдар 790-жылдар азыркы
Жимисар өрөөнүнөн көчүп Гансуу провинциясындагы Увий, Ниңшадагы Линву
деген жайларга барып мекендеп, Таң солаласына багынды. Таң солаласы алардын
ханына Ли фамилиясын берди. Мына ошол Чөл түрктөр кытайдын Хуанхы жана
Чаңжиаң өрөөндөрүнүн айрым аймактарында «Кийинки Таң» деп аталган бир
мамлекет курушкан. Бул мамлекет 14 жыл (923—936) өкүм сүрүп, акырында
кытайларга ассимиляция болуп кирип кетти.
839-жылы Чел түрктөрүнүн аскерий жардамына ээ болгон Кара Булук менен
Хутекин ортосунда кыргындуу согуш болуп жеңилген Хутекин өзүн өзү өлтүрдү.
Жеңген Кара Булук дагы эле Адыз уруусунун ханзаадасы Кичүүтекинди хандык
такка отургузуп, яглакар уруусунан чыккан айрым текиндерди мырза камоого алды.
Кара Булуктун аракетине нааразы болгон аскерий таркан (вазир) Кулук Бага
(Яглакар уруусунан) хандык такты тартып алуу ниетине келди. Дал ушул учурда
уйгур каганаты аймагында табигый апаат (жут) болду. «Эски Таң жылнаамасынын
уйгурлар жөнүндө баян» бабындагы материалдарга Таянсак, 839жылы уйгур
каганатынын жайлоолоруна калың кар түшүп, катуу жут башталган. Көп сандагы уй,
жылкы жана майда жандыктар тоңуп өлгөн. Анын үстүнө элге чума (обо) дарты
жайылып, көп адамдар каза болгон. Айыл чарбасы бүлүнүп, элди ачарчылык
каптаган. Эл үй-жайларынан ажырап тентип кетишкен...
Уйгур каганаты мына ушундай оор абалда дуушар болуп турганда яглакар
уруусунан чыккан Кулук Бага кыргыздардан жардам алып, кагандык такты
адыздардан тартып алуу үчүн 840-жылы Енисей кыргыздарына баш кажалады. Ал
каганаттын ички абалын кыргыздын ханына айтып берди. Мындан мурда эле мунт
чыгарып көз карандысыз болуп алган кыргыз ханы, Кулук Баганын сунушун макул
көрүп, бул жакшы шарттан пайдаланып, уйгур каганатын кулатып, Кара
Балгасундагы топтолгон сансыз байлыкты ээлемек болду. Кыргыз ханы 100 миң
165

www.bizdin.kg

кишилик атчан жоокерди аттандырып, Апа башчылыгында Кара Багасунду көздөй
жөнөттү.
«Эски Таң жылнаамасы. Кыргыздар жөнүндө баян» деген тарыхый маалыматка
таянганда, уйгурларга кандаш тууган кыргыздардын тил, жазуусу уйгурлар менен
окшош келип, кебете жагынан чачтары кызгылтым, көздөрү көк, чырайлары ак
экен. Эң мурда кыргыздар Кундарга, андан кийин түрктөргө жана уйгурларга
багынып жашаган. Уйгур-Орхон каганаты дооруна көбүнчө багынып жашаган.
Бирок, дайыма мунт чыгарып турган. Акыры 830-жылы өзүнүн көз
карандысыздыгын жарыялашкан.
840-жылы Апа жетекчилигиндеги 100 миң кишилик кыргыз атчандарынын
кошуну уйгур каганатынын баш калаасы Кара Балгасунду басып алды. Кыргыздар
уйгурдун ханы Кичүүтекин менен Кара Булукту өлтүрүштү. Каганат ордосун өрттөп,
күлүн көккө сапырды. Уйгур хандыгынын казынасындагы дүйнө-мүлктү талап
алышты. Азиянын тарыхый сахнасында эки кылым бою көтөрүп турган кудуреттүү
уйгур каганаты, жогоруда айтылгандай, ички согуш, табигый апаат, чума кесели
жана кыргыздардын чабуулу менен ойрону чыкты. Алар кыргыздардын чабуулуна
туруштук бере албады. Андан ары, чыгыш уйгурларынын көп бөлүгү — Теңир
тоосунун түндүк, түштүгүнө, дагы бир бөлүгү Кытайдын түндүк өрөөнүндөгү Хыбей,
Шанши провинцияларынын түндүгүнө көчө качышты. Чыккынчы Кулу Бага каган
болуу ниетине да жете алган жок. (284—289-6.).
Кээ бир легендаларга караганда, (Уйгурлар ишениминде) Маныс аттуу жеңиш
теңриси да болгон экен. Буга байланыштуу 840-жылы мунт чыгарып, Уйгур-Орхон
каганатын ойрон кылган кыргыздар ошол жеңишинин салтанатында өздөрүнүн
ханына Маныс титулун ыйгарышкан. (328-6.).
Кытандар (Чедандар, Кидандар, Манжулар, Кара кытайлар деп да аталат)
байыркы замандарда азыркы Ляониң провинциясында (кытай манжурия) жашаган
эл болучу. Кытандар Тунгустардын бир бутагы Сианпилерден тараган. Буларга
монгол элементтери да аралашкан болушу мүмкүн. Кытандар алгач Кундарга,
Сианпилерге, Аварларга (жужандарга), Көк түрк каганатына багынган эле. Кийин
Уйгур-Орхон каганатына да багынган.
Кытандар 916-жылы, кытай тарыхчылары Ляо солаласы деп атаган мамлекетти
түзүштү. Бул мамлекет (916—1125) күчөгөндө, анын чыгыш чегарасы Улуу Океан
жээктерине, түндүгү Байкал өрөөнүндө, батышы Алтайдын чыгышына барып
такалган. Кытандар 926-жылы Монголияга басып кирип, ал жерде 80 жыл жашаган
кыргыздарды илгерки өзүнүн журтуна кууп салган. Кыргыздар 840-жылы мунт
чыгарып Уйгур-Орхон каганатын кулатып, анын борбору Кара Балгасунду басып
алган соң, Енисей боюнан Монголияга көчүшкөн жылы. (556—557-6.).
Эскертүү: Ляо солаласы тарыхый сахнага чыкканда ага кытайлардын чыгыштүндүк жана түндүк жагындагы аймактары да кирген. Кытандар аскерий
жортуулдарына сөзсүз өзүнө багынган кытайлардан, монголдордон да
катыштырган. Кыргыздын кытай, манжу, монгол согуштук күчтөрү менен чоң
кагылышуусу да, балким, биринчи жолу ушундай башталат. Манаста айтылган
«Бакай маңжы-Коңтаажы» дегендер Кытандарга гана тиешелүү. Коңтаажы
(Хуаңтайжи) манжулардын да 17-кылымдагы ханы болгон менен эл оозундагы
ырларда мурдагы манжуларды да элге түшүнүктүү болсун үчүн кийинки элге
таакыш хаңдарынын аты менен айтып өтүшү да мүмкүн. Ал түгүл, Жунгар
калмактарын да кошкон болсо керек. «Манас» эпосунун «Миң жылдыгы» жөнүндөгү
ойго кошулуубузга туура келет. (А. С.).
Кытандар XI кылымга келгенде алсырай башташты. 1120жылы Жүржиттер мунт
чыгарып 1124-жылы Кытандар мамлекетин жойду. Жүржиттерден жеңилген
Кытандардын бир бөлүгү ханзаада Йилодашынын жетекчилигинде батыш-түндүккө
166

www.bizdin.kg

качып, Енисей дарыясынын боюна барган. Кытандар ал жерде кыргыздардын
талоонуна учураган. Акыры, батыш-түштүккө көчө качып, Кара ханилерди
пааналаган. (557—558-6.).
«Эски Таң жылнаамасы. Кыргыздар жөнүндө баян», «Жаңы Таң жылнаамасы.
Кыргыздар жөнүндө баян» деген жылнаамаларында баяндалышына караганда,
кыргыздар бардык жагынан уйгурларга окшош делинген. Дагы башка тарыхый
маалыматтарда, VIII кылымда Енисей кыргыздарынын саны 1 миллион экен да, 100
миң жоокерден турган атчан кошуун болгон. (685-6.).
840-жылы адыздардын ханзаадасы Пантекин өзүнө таандык туугандары менен
чыгыш уйгурларынын борбору Кара Бажасун тегерегиндеги тайпа урууларын
ээрчитип батышка көчтү. Алар машакаттуу сапарларын улантып, тоо-давандардан
ашып бир нече жүз миң элди баштап, миллиондогон чарба малдарын айдап, 841 жылы күздө азыркы Жимисардын чыгышынан тартып Кумул, Баркөл (байыркы
түркчө аталышы Барс көл) жайлоолоруна чейинки өрөөндөргө келип токтоду.
Аларга тыныгуу керек эле. Анын үстүнө кыш келе жаткандыктан чарба-малдарды
аман-эсен жазга жеткирүү үчүн от-чөбү мол, жылуу кыштоолорду табууга, кышкы
мал азыгын камдап алууга киришүүсү керек эле. Дагы бир жагынан Кара Балгасувду
ойрондогон кыргыздар Пантекиндин артынан кууп жетүү коркунучу да турган.
Айткандай эле, 842-жылы кыргыздар Пантекин жетекчилигинде батышка көчүп
Жимисар, Баркөл өрөөнүнө келип жайгашкан уйгурларга чабуул жасоого бел
байлады. Так ошол учурда, Таң солаласынын айрым саясатчылары Пантекинге
жардам берип, Кыргыздар чабуулун майтарууну ортого койгон, бирок, бул сунуш
баш вазир Ли Дэййү тарабынан четке кагылган.
Өздөрү үчүн оңдуу учурдан пайдалана билген кыргыздар 842-жылы Теңир
тоолорунун түндүк өрөөнүнө басып кирип, Манас, Жанбалык, Үрүмчү шаарын
багындырды. Андан ары чыгышка жол тартып, Бешбалыкты басып алды. Мындай
кооптуу абалдан чочулаган Пантекин батыш-түштүккө багыт алып, Кумулдан өтүп
Карашаар, Кучар райондоруна жетип мекендеди. Карашаар менен Кучар
стратегиялык жактан шарты жакшы, Теңир тоолору калкалап тургандыктан
кыргыздар оңойлук менен чабуулга өтө албас эле. (689-6.).
Уйгур Идикут (Идикут — байыркы уйгур тилинде «бактылуу падыша» деген
маанини берет) хандыгынын негиздөөчүсү Пантекин 848-жылы хандык такка
отурду. Пантекин каган болгондон кийин, алды мен Тибеттиктерди Турпандан
айдап чыкты. Андан кийин, Бөкөтекин башчылыгындагы уйгур жоокерлери Теңир
тоолорунун этектериндеги Манас, Үрүмчү, Бешбалык өңдүү жерлердеги
кыргыздарды кууп чыкты. (692-6.).
Чыңгышкан... тышка карата чегарасын кеңейтүү согушун жүргүздү. 1207-жылы
туңгуч уулу Жожиханды Сибир элдерин багындырууга аттандырды. Жожихан
Енисей дарыясынын боюндагы кыргыздарды, Байкал кылаасындагы буряттарды,
Алтайда жашаган уйгурларды, Енисей өрөөнүндөгү ойротторду (Уйгур аттарды),
Коңураттарды (Коңураттарды) багындырды. (273-6.).
ТЫНЧТЫКБЕК ЧОРОТЕГИН, ТОКТОРБЕК ӨМҮРБЕКТЕГИН

ХУННУ ДООРУНДАГЫ БАБАЛАРЫБЫЗ
(Болочок окуу китебинен)
1. ХУННУЛАР МАМЛЕКЕТИНИН ПАЙДА БОЛУШУ

167

www.bizdin.kg

Түрк элдери жана алардын бабалары. Кыргыздар келип чыгыш теги жагынан
жалпы эле түрк тилинде сүйлөөчү калктарга (азербайжан, алтайлык, балкар, гагауз,
казак, каракалпак, өзбек, ногой, тува, түрк, түркмөн, хакас-хоорай, якут-саха ж.б. )
боордош. Алардын тилдик жалпылыгы «түрк» сөзү менен чагылдырылат.
«Түрк» сөзүнүн алгачкы мааниси. «Түрк» сөзү дароо эле бардык боордош, тили
тектеш калктарыбыздын жалпы аты боло калган эмес. «Түрк» сөзү алгач
«төрөлгөн», «тирүү» маанисин берген, кийинчерээк бул сөз менен чакан уруу өзүн
атап келген. Ал эми түрк каганаттарынын доорунда (биздин замандын VI—VIII кк.)
бул сөз кеңири саясий мааниге ээ болуп, башка тилдерде сүйлөгөн калктар
кыргыздарды жана аларга тили тектеш элдерди жалпысынан «түрк» деп атап
калышкан.
Түрктөрдүн тарыхый бабалары — хуннулар. Тили тектеш калктарыбыздын
тарыхта маалым орток бабалары хуннулар эле. Жалпы түрк элдеринин алгачкы
тарыхый мамлекеттүүлүгүн хуннулар негиздеген. Хуннулар айрым бир гана азыркы
түрк элинин ата-теги деп көрсөтүүгө болбойт. Хунну маданияты, салт-санаасы,
саясий тажрыйбасы дээрлик бардык түрк урууларына таасирин тийгизген.
Хуннулардын алгачкы мекени. Борбордук Азияда көчмөндөр цивилизациясын
негиздеген хуннулар биздин заманга чейинки VI—V кылымдардан тартып, Байыркы
Кытайдын Хуанхэ дарыясынын боюнда жайгашкан мамлекеттердин түндүк-батыш
коңшулары болгон. Ал эми хуннулардын түңдүк-батышында эң байыркы
кыргыздардын жана ага тектеш түрк урууларынын ататеги жайгашкан. Алардын
бардыгы тең б.з.ч. I миң жылдыктын ортосунда алгачкы жамыяттык түзүлүштө
жашашкан.
Хуннулардын чыгыш тарабындагы коңшулары дунху уруу жалпылыгына кирген
уруулар эле. Алар монгол тилинде сүйлөөчү калктардын байыркы ата-теги болуп
саналат.
Батыш жагынан хуннулардын коңшулары йүечжи деп кытайча аталган уруулар
эле. (Хунну, дунху, йүечжи сөздөрүнүн баары байыркы кытай тилиндеги
этнонимдер. Бул калктар өздөрүн ошол доордо кандай атагандыгы чоң табышмак
бойдон калууда). Йүечжилер индоевропа тилдеринде сүйлөгөн эң чыгыштагы
уруулар болуп саналат. Алардын тили азыркы тажик, иран, хинди тилдерине тектеш
келет.
Хуннулар жана кытайлык мамлекеттер. Б.з.ч. I миң жылдыктын алгачкы
жарымында хуннулар менен байыркы кытайлыктардын ортосунда башка да көчмөн
уруулар жайгашкан. Ошондуктан кытайлыктар көбүнчө өздөрүнө жакын уруулар
тууралу сөз кылышкан (маселен, «жун» деген ат менен белгилүү уруулар б.з.ч. IX—IV
кылымдарда Кытай үчүн оор жоготуулар тартуулаган согуштарды жүргүзүп
турушкан).
Айрым учурларда хуннулар менен кытай аскерлери тирешкен жагдайлар
түзүлгөн. Кытайлык байыркы «Ырлар китеби» деген жыйнактагы ырлардын бири
б.з.ч. 822-жылга таандык окуяны сыпаттайт:
«Алтынчы айда дүрбөлөң түштү!
Согуш арабалары шайма-шай турат.
Алар адаттагыдай жабдылып коюлган.
Хуннулар каардуу түрдө кол салышты.
Биздин шашып чыгаар себебибиз —
Баш калааны бошотуу керек эле.
Падыша жүрүшкө чыгууга берип буйрук,
Биз хуннуларды жеңип койдук...»
Ал эми согуш болбогон маалдарда хуннулар жөнүндө кытайлык булактар эч
эскербей келген.
168

www.bizdin.kg

Б.з.ч. IV кылымдан тартып хуннулар Кытайдын чакан падышачылыктарынын
түздөн-түз коңшусу болуп калган. Өзгөчө б.з.ч. III кылымында хунну атчандары
түндүк-батыштан тынымсыз кол сала башташкан. Шаньси деген аймактагы Чжао
аттуу кытайлык падышалыктын кошуундарынын кол башчысы Ли Му өзүнүн
аскерлеринин көптүгүнө таянып, хуннуларды талкалаган. Көп узабай б.з.ч. 226-ж.
Чжао мамлекетин кытайлык башка бир өлкө — Цинь мамлекети басып алган.
Хуннулар жана «Улуу Кытай дубалы». Б.з.ч. IV кылымдын ортосунан (359-ж.)
тартып Хуанхэ дарыясынын ортоңку агымындагы Цинь аттуу чакан падышалыкта
реформалар жүргүзүлгөн. Кытайдын эң түндүк-батышындагы бул мамлекет бат эле
чыңдалып кеткен. Б.з.ч. 246-жылы тактыга 13 жашар Ин Чжэн отурат. Ал б.з.ч. 228—
221-жылдары кытайлык чакан падышалыктардын баарын өзүнө каратууга жетишет
да, өзүн «Цинь Шихуан» — «Цинь сулалесинин 1 туңгуч императору» деп жарыялайт
(ал б.з.ч. 210-ж. өлгөн).
Цинь Шихуан мамлекеттик борбордук бийликти чыңдаган реформаларды
уланткан. Бүткүл Кытай боюнча бирдиктүү жазмасы, акчасы, алык-салыгы, ченөө
системасы, атуулдугу, мыйзамы жана куралдуу күчтөрү негизделген. Андан соң
Цинь Шихуан өзүнүн түндүк-батыштагы олуттуу душманы — Ички Монголия,
Иньшань жана Ордосту жердеген хуннуларга каршы согуш ачкан. Б.з.ч. 215-жылы
300 миң аскерден турган кытай кошууну Ордостогу хуннуларды жеңет, кийинки
жылы Хуанхэнин («Сары-Дарыя») түндүк жак өйүзүн ээлейт.
Хуннулардын чапкынына каршы таасирдүү коргонуу системасын түзүү
максатында Цинь Шихуан «Улуу Кытай дубалы» деп аталган курулушту баштаган.
Бул кубаттуу сепил сымал чыңдоо бош калбоосу үчүн Кытайдын ичкерки
аймактарынан адамдар көчүрүлүп келип, 44 жаңы дубандыктар түзүлгөн.
Хуннулар жана башка түндүктөгү көчмөндөрдүн кошуундары өтө алгыс болууга
тийиш бул «Улуу Кытай дубалы» 4 миң км ге созулган. Анын бийиктиги 10 м эле. Ар
бир 60—100 м ден соң кароол мунаралары сороюп тураар эле. Арийне, бул дубал
Цинь мамлекетин сактап кала алган жок. Алык-салыктын ашкере көбөйүшү,
миңдеген дыйкандардын талаа жумуштарынан алагды болушу калктын ар кыл
катмарынын нааразычылыгын күчөттү. Цинь Шихуан өлгөн соң, көтөрүлүш оту
алоолонуп, анын мамлекети быт-чыт болду. Көтөрүлүшчүлөрдүн бир тармагын
жетектеген Лю Бан деген адам б.з.ч. 207-ж. борбор шаар Сяньянды басып алган, б.з.ч.
202-ж. ал өзүн «император Гаоцзу» деп жарыялап, «Эрте Хань» сулалесин
негиздеген.
Биздин күндөргө чейин архитектуралык курулуштун үлгүсү катары сакталып
жеткен «Улуу Кытай дубалы» Кытайдагы сулалелик алмашууга карабастан хуннулар
(түрктөрдүн ата-теги) жана дунху уруулары (монголдордун ата-теги) багытындагы
Кытайдын туруктуу түндүк чеги катары б.з.ч. III—1-кылымдарда кызмат кылган.
Бул чептер системасы согуштук мааниге гана ээ болбостон, кытайлыктар менен
түндүк коңшуларынын соодалык, чарбалык, маданий алакаларынын да күбөсү
болгон.
Хуннулардын алгачкы падышасы — Тоу-ман (Түмөн). Хуннулардын уруу
бирикмесин түзгөн эзелки тарыхый инсандары белгисиз. Ал эми кытайдын
тарыхый булактары бизге маалымдаган эң алгачкы хунну падышасы кытай
иероглифтери аркылуу Тоу-ман деп берилген. Анын падышалык титулу «шанүй»
эле. Тарыхый адабиятыбызда Түмөн-шанүй делген бул адамдын тушунда хуннулар
1

Сулале (династая) — бир адамдын жана анын уруусунун укумдан-тукумга өз бийлигин

өткөрүү менен өкүмдүк кылышы.

169

www.bizdin.kg

кубаттуу дунхулардын жана йүечжилердин ортосунда калган эле. Бул б.з.ч. III
кылымдын акыркы чейрегине таандык.
Түмөн-шанүй хуннулардын уруу бирикмесин жетектеп турганда б.з.ч. 215-ж.
кытайлык кошуундан жеңилүүгө учурайт. Хуннулардын алсыраганынан маалым
болгон йүэчжилердин падышасы Түмөн-шанүйдөн аманат талап кылган. Батыштагы
жоосун алаксытуу үчүн Түмөн-шанүй өзүнүн улуу аялынан төрөлгөн уулу Маодунду
(Модэ, Мете) аманат катары йүэчжилерге берүүгө аргасыз болот.
Түмөн-шанүйдүн кичи аялынан да бир кенже уулу болгон. Йүэчжилер кокус
Модэни өлтүрүп салышса, мураскер катары ушул кенже уулу тактыга отурмак.
Арийне, уулу Модэ эркиндикти гана сүйбөстөн, бүткүл хунну өлкөсүнүн күч-кубатын
түзө алган таланттуу мамлекет башчысы болоорун атасы болжолдой алган эмес.
Модэнин козголоңу. Күндөрдүн биринде Түмөн-шанүй кол топтоп алып
йүэчжилерге басып кирди. Хуннулардын кошууну жакындаганда сыйлуу туткун
болуп жүргөн жаш Модэ акырын чыгып, бир аргымакты тутту да, кайрадан
күчтөнгөн хуннуларга аман-эсен качып жетти.
Бул — өзүнчө эле эрдиктин үлгүсү болгон. Түмөн-шанүй улуу уулуна өзүнүн
колунан бир кошуунду бөлүп берди.
Модэ өз аскерлерин ышкырыктуу жебе менен таамай атууга машыктыра
баштады. Акырындап ал өз кошуунун берилген, буйрукту кыңк этпей аткарган
аскерлер менен толуктаган. Кытай булактары күбө болгондой, күндөрдүн биринде
ал өзүнүн жебеси кайсы бутага атылса, дал ошону кайталоого жигиттерине буйрук
берет. Андан соң өзүнүн сүйүктүү аргымагына ышкырыктуу жебесин багыттап атып
калат. Кол башчысынын мыкты аргымагын атып салууга даабаган жигиттеринин
башын алдырат.
Кийинчерээк Модэ өзүнүн сүйүктүү колуктусун көздөй ышкырыктуу жебесин
мелжеп атат. Анын бул. буйругуна түшүнө бербегендердин баарынын башы
алдырылган. Каардуу кол башчы Модэ аң уулоо учурунда өзүнүн атасы минген атты
жаасы менен атып калат. Мурдагы окуялардан катаал сабак алган жоокерлери бири
калбай бул атты атып өлтүрүшөт.
Ушундай даярдык Модэнин козголоң чыгарууга бел байлатат. Ал ышкырыктуу
жебесин өз атасы Түмөн-шанүйдү карай мелжеп атканда, жоокерлери да өз жебесин
кечикпей хунну падышасын көздөй жиберүүгө тырышышты. Бул окуя б.з.ч. 209-ж.
болуп өттү.
Модэнин бул козголоңу, ошентип, ийгиликтүү аяктаган. Кийинчерээк бийликти
өзүнөн тартып алышпасын үчүн ал Түмөншанүйдүн кичи аялын жана анын баласын,
атасына берилген адамдарды бүт өлтүртүп, өзүн хуннулардын «шанүйү» деп
жарыялаган.
«Жер — мамлекеттин негизи!..» Хуннулардын ортосундагы козголоң тууралу
айың кептер алардын чыгыштагы жоосу — дунхуларга чейин да жеткен. Бул
оңтойлуу кезден пайдаланып, дунху төбөлдөрү жаш Модэ-шанүйдөн хуннулардын
чыгыш жагындагы чек аралаш аймакты өздөрүнө берүүнү талап кылышкан.
Козголоң жүүнүн бошоткон хуннулар бул талапты илгиртпей аткарат ко, — деп
ойлошкон дунху төбөлдөрү.
Ошол доордун заңына ылайык Модэ-шанүй аксакалдардын кеңешин чакырды.
Аларды дунху бийлик эгесинин талабы менен тааныштырды. Эски замандарда
аксакалдардын көпчүлүгүнүн пикири согуш жана тынчтык маселелерин чечүүдө
хунну шанүйү үчүн милдеттүү болоор эле. Аксакалдардын көбү дунхулардын
баскынчылыгынан чочулашып, алар менен араздашпай сураган жерин берип коюуга
кеңеш беришти. Бирок бул такилип Модэ-шанүйдүн ачуусун гана келтирди. Кытай
тарыхчысы Сыма Цянь жазып калтыргандай, Модэ-шанүй каарданып туруп: «жер —
170

www.bizdin.kg

мамлекеттин негизи да, кантип эле аны берип салууга мүмкүн болсун!» — деп жооп
кайырды.
Ушундан соң ал күтүүсүз буйрук берди — терс кеңеш айтып алган
аксакалдардын башын алдырды. Бул иш жүзүндө хуннулардын аксакалдар
кеңешинин өз алдынча маанисин жокко чыгаруу дегенди туюнтат. Эми жалаң гана
шанүйгө кыңк этпей, ойлогонуна окшош сүйлөөгө тырышкан, айтканын кылган
адамдар кеңеш мүчөсү болуп калды. Шанүй жеке бийлик жүргүзүүчү бийлик эгесине
— монархка жакындап калды.
Модэ-шанүйдүн жортуулдары. Ички саясий бийликтин тизгинин толук өзүнө
топтогон Модэ-шанүй аргымагына минди да, кол топтоду. Өз чакырыгына кечигип
келе тургандардын башын алууга буюрду. Анын катаалдыгын баамдаган хунну
төбөлдөрү өз кошуундары менен тезирээк келүүгө умтулушту.
Модэ-шанүйдүн колу дунхулар жайгашкан аймакка капысынан кол салды.
Дунхулар Түштүк Маньчжурия жана Чоң Хинган тоо кыркаларында көчүп-конуп
жашаар эле. Модэ-шанүйдүн бул жортуулу ийгиликтүү аяктап, дунху аскерлери
ойрон болгон. Алардын бийлик эгеси да тутулуп, өлтүрүлгөн. Хуннулар туткундарды
жана көптөгөн малды олжолоп кайтышты.
Бул жүрүшкө шерденген Модэ-шанүй өзүнүн колун түндүк-батышты карай
баштап, жаңы баскынчылык согушка кирди. Улам күчтөнүп жаткан түндүктөгү
коңшу өлкөнүн бул аракеттери кытайлык ак сарай тарыхчылары тарабынан
тизмеленип жазылып калган.
Модэ-шанүй чыгыштагы душманынын эсебин тапкан соң, оболу ат тизгинин
батышка бурган. Ордостон батыштагы Хэси аттуу тарыхый аймактан чыгышка
жылып, Түндүк Кытайдагы Алашань чөлүнө чейин жеткен йүэчжилер кайрадан
батышка сүрүлгөн.
Б.з.ч. 205-204-ж. Модэ-шанүй тангуттардын ата-теги болгон лэуфань жана баянь
урууларын Ордос жергесинде өзүнө каратып, Кытайды көздөй алгачкы жортуулун
жасаган.
Б.з.ч. 203-201-ж. хуннулар түндүк жана түндүк-батыш аимакка жортуулдарын
уланткан. Түрк урууларынын байыркы ата-тегинен болгон бир катар башка уруулар
дал ушул жортуул менен байланыштуу кытай булактарында тилге алынган.
Маселен, Түндүк-Батыш Монголия жана Саян-Алтай аймагында жашаган хуньюй,
күйеше, динлиндер, Чыгыш Теңир-Тоонун түндүгү жана Жуңгария аймагында
жашаган кыргыздар Модэ-шанүйдүн ири дөөлөтүнүн курамына каратылган.
2. ХУННУЛАРДЫН ЧАРБАСЫ, КООМДУК ТУРМУШУ, ӨНӨРҮ.

Көчмөн турмуш. Ар тараптуу сыпатталып жазма тарыхта эскерилген алгачкы
түрк бабалары — хуннулар көчмөн мал чарбачылыгы менен кесиптенген. Борбордук
Азиянын кеңири талаа мейкиндиги мал чарбачылыгы үчүн оңтойлуу жайыттардын
ааламы эле. Хуннулар жайыт которууну горизонталдык багытта жүргүзгөн, б.а. бир
жерден экинчи талаа жерине жылган көчмөндөр эле (салыштырыңыз, кыргыздар
байыртадан эле тоолуу аймактарды мекендеп, жайында — жайлоого, кеч күздө —
кыштоого жылып, вертикалдык багытта чарба жүргүзгөн көчмөндөр болгон).
Хуннулар үчүн жылкы өзгөчө мааниге ээ болгон. Ал жөн гана унаа эмес, согушта,
аң уулоодо табылгыс мал эле. Эти да, кымызы да баалуу болгон. Алашан, Гоби
сыяктуу чөлдөр аркылуу кезген хуннулар үчүн төө да баалуу унаа кызматын
аткарган. Башка көчмөндөрдөй эле хуннулар да кой, эчки, топоз, уйларды кармаган.
Кол өнөрчүлүк. Маданият. Хуннулардын башка чарба тармактарындай эле, кол
өнөрчүлүгү да көчмөн турмуштун бир ажырагыс бөлүгүн түзгөн. Терини ийлеп
иштетүү, булгаары өтүктөрдү ыңгайлуу кылып ултаруу, ташка, мүйүзгө, сөөккө,
жыгачка оюу түшүрүү хуннуларда өнөр катары дурус жайылтылган.
171

www.bizdin.kg

Койдун, төөнүн жүндөрү, эчкинин тыбыты пайдаланылган. Монголиянын
Селенга аймагындагы Ноин-Ула деген жерде 1924жылы П. К Козловдун саякаты
учурунда хунну ак сөөк адамдарынын көрүстөнү табылган. Ноин-Ула көрүстөнүнүн
ичинен казылган буюмдардын ичинде кийиз шырдак да табылган. Анда оюмчийимдерден тышкары жан-жаныбарлардын да сүрөттөрү жандуу кыймыл аркылуу
берилген. Хунну орнаменттери башка түрк элдеринин, алардын ичинде
кыргыздардын, кийинки килем токуу, шырдак шыруу, ала кийиз жасоо, көшөгө үчүн
ж.б. сайма саюу өнөрлөрүнө да көчкөн.
Хуннулар өздөрү үчүн кандай үйдү жасашты экен? Биерде «үйдү салды» деген
сөздүн колдонулбаган себеби — хуннулар жалпысынан боз үйлөрдө жашашкан.
Көмкөрүлгөн чай чыны сыяктуу бул үйлөр бир жайыттан экинчисине араба менен
ташылышы да мүмкүн болгон, кереге-ууктары да жыйылып көчүрүлгөн. Хуннулар
ири аймакты ээлеп, ар кыл климаттык жана ландшафттык шарттарда жашаган
калктарды өздөрүнө жуурулуштуруп, натыйжада алардын арасында жер төлөдө, ал
түгүл устундардан ашталып жасалган үйлөрдө жашаган адамдар да пайда болгон.
Борбордук Азиянын көчмөндөр цивилизациясынын өкүлдөрү болгон хуннуларда
акырындап отурукташкан жайларды — шаарды куруу салты да өздөштүрүлө
баштаганы байкалган.
Байыркы хуннулар карапачылыкты да дурус өздөштүрүшкөн. Биздин күндөргө
чейин келип жеткен хунну доорунун карапа идиштери (данды сактоочу, суу, сүт,
кымыз куюучу идиштер, табактар, кумуралар ж.б.) кол менен гана жабыштырылып
жасалбастан, карапа тегерегин кол менен айлантуу аркылуу да даярдалган.
Зергерчилик да хунну өнөрүнүн өзгөчө ордун ээлеген. Алар алтын жана күмүш
жасалгаларга асыл таштарды чөгөрүүнү, күмүш бетине сүрөт жана оюуну чегелөөнү
ийисине жеткиришкен.
Металл куюу өнөрү да хуннулардын чарбасынын зарыл тармактарынын бири
болгон. Алар темирди эритишкен, ысык кезинде согуп, жебенин, найзанын учтарын,
ар кыл аскер жарактарын, тиричиликке керектүү шаймандарды жасашкан. Колодон
куюп буюм жасоо да кеңири таралган.
Аңчылык. Мергенчилик хуннулар үчүн кошумча азык-түлүк табуунун салттык
булагы катары сакталып калган. Модэ-шанүй жана анын атасы Түмөн-шанүй менен
байланыштуу өткөн сабакта айтылган аңгемеден улам хуннулар топ-тобу менен
чыгып аң уулап сейилдей турганын баамдадыңар. Албетте, жаасын, тузагын, кушун
алып жекече мергенчилик кылууга да мүмкүн болгон.
Аң уулоо чарбалык кесиптин бир түрү гана эмес, аскердик даярдыктын мектеби
да болуп эсептелген. Көчмөн хунну аңчылык учурунда чыдамкай болууга,
шамдагайлыкка, айлана-чөйрөнү байкоого, из жашырууга, көзгө атар
мергенчиликке, айлакердикке үйрөнгөн.
Дыйканчылык. Мезгил өткөн сайын Борбордук Азияда нукура көчмөн турмуш
бейнеси өзгөргөн. Бир чети, отурукташкан калктардын маданий таасири астында,
алардын туткундалып келгендери же хуннулардын аймагына мекендеш үчүн качыпбозуп келгендерди пайдаланышкан, экинчи чети, хуннулардын айрым бөлүгү
жарым көчмөн акыбалга дуушарланып турган. Натыйжада дыйканчылыкка
ыңгайлуураак аймактарда хуннулар да аз-аздан буурсунду пайдаланып, эгин
өстүрүшкөн. Хунну доорунан калган таш жаргылчактар, дан эгинин сактоочу карапа
идиштер, буурсундун тиши азыноолак жүргүзүлгөн дыйканчылыктын заттык
күбөлөрү болуп эсептелишет.
Хунну доорунан тартып көпчүлүк түрк элдеринин айрым бир бөлүктөрү көчмөн
мал чарбасы менен дыйканчылыкты айкалыштырууну өздөрүнө салт кылышкан.
Түрктөрдүн, алардын ичинде кыргыздардын чарбасын жалаң гана малчылык менен
чектөөгө эч мүмкүн эмес.
172

www.bizdin.kg

Коомдук түзүлүш. Б.з.ч. III кылымдын акырынан тартып гана хуннулар тууралу
жазма маалыматтар ар тараптуу камтылат. Ошондуктан буга чейинки хуннулар
үзүл-кесил эскерилген доорду — б.з.ч. IX кылымдан Түмөн-шанүй бийлегенге
чейинки заманды уруулук түзүлүштүн ыдыроосу жүргөн өткөл мезгил катары
кабыл алууга болот. Ал эми Түмөн-шанүй бийлеген убакта (б.з.ч. III кылымдын
акыркы чейреги — б.з.ч. 209-жылга чейин) хуннулар көчмөн коомго таандык эрте
феодалдык мамлекетке ээ болгон. Хунну доору бир эле учурда уруулук түзүлүштүн
көптөгөн белгилерин сырткы көрүнүш же трансформацияланган, жаңы коомдук
деңгээлге ылайыкташкан ички мазмун катары мурастап калган. Ошол эле учурда
бул саркындылар алгачкы жамыяттык түзүлүштүн өзгөрүлбөгөн көчүрмөсү катары
каралууга тийиш эмес.
Маселен, хуннулар ар кандай уруулардан турган. Алардын ичинде үч уруу саясий
таасирдүүлүгү боюнча өзгөчө бөлүнүп турган төбөлдөр уруусу эле. Модэ-шанүйдүн
тушундагы бул урууларды кытай булактары хойань, лань, сүйбу (сюйбу) деген
аталыштар менен белгилейт. Ал эми шанүйдүн өзү болсо лүаньди (люаньди)
уруусунан чыккан,— дешет кытай тарыхчылары Сыма Цянь жана Бань Гу.
Хуннулардын саясий структурасы. Кытай булактары хуннулардын оң канат
жана сол канат болуп жасалма саясий тизимге ажырымдалаарын чагылдырышкан.
Бардык оң канат бектер жана кол башчылар батыш тарапта Шанцзюнь чөлкөмүнө
(азыркы Ички Монголиянын бөлүгүн жана Шаниси вилайетинин түндүгүн камтыйт)
бет маңдай жана андан батышка жайгашып, йүэчжи, ди жана цянь элдери менен
чектешип турган. Ал эми сол канаттагы бектер жана кол башчылар алардын чыгыш
тарабында Шангу чөлкөмүнө (Хэбэй вилайети; Ючжоу аймагында) бет маңдай жана
андан чыгышыраакта жайгашып, Хуэйхэ жана Чаосянь менен чектеш эле.
Мындай дуалдык (жуптук) башкаруу системасы кийинчерээк орто
кылымдардагы түрк элдеринде, анын ичинде кыргыздарда да мурасталган.
Хуннулардан калган дагы бир ырасым — өлкөнүн 24 аким (уруу башчылары жана
аймак төбөлдөрү) тарабынан башкарылышы эле. Аткаруу бийлигинин бул 24 өкүлү
оң канат жана сол канаттын «акылдуу ван», «лули-ван», улуу кол башчы «улуу
дувэй», «улуу данху» сыяктуу иерархиялык бийлик тепкичине ажырымдалган
акимдеринен турган. Бул 24 акимдин «түмөн башы» деген мартабалары болгон жана
өз кызматын алар мурастаганга акылуу болушкан (б. а. Кезектеги шанүй аларды өз
уруусунан дайындаган). Арийне, «түмөн башы» (оң миң аскердин башчысы) делген
менен айрымдарынын кошууну бир нече миң гана аскерден турган, күчтүүлөрү он
миң атчан аскерге ээ болгон.
Түмөн башынын өз бийлигин мурастаганы анын башкаруучу уруунун өкүлү
болгондугун дагы бир ирет ырастайт. 24 аким өздөрү ээлеген жеринин аймагы
боюнча да айырмаланышкан.
Кытай тарыхчысы Фань Е жазып калтыргандай, өтө жогорку мартабалуу
эсептелген төрт аким «төрт мүйүз» деп аталган. Алардын кадыр-барктуулугу
төмөнкүдөй тепкичте болгон: эң мартабалуусу оң канат сянь-ван, андан соң — сол
канат лули-ван. (Мындагы кытайлык «ван» сөзү кыргызча «бек» маанисин берет).
Мындан чыгыш аймактарын (сол канат) ээлегендердин саясий таасири
жогорураак эсептелгенин байкоого болот. Ал эми оң канат менен сол канаттын
багытын аныктоодо хуннулар жүзү менен түндүктү эмес, түштүктү карап турганын
билебиз.
Жогорку акимдер шанүйдүн кичи бир туугандарынан жана уулдарынан
дайындалып турган. Түмөн башылар өз кезегинде өзү бийлеген аймактарда миң
башы, жүз башы, он башы сыяктуу башкаруучуларды өз алдынча дайындай
алышкан. Ар бир эркек адам аскер катары саналган.
173

www.bizdin.kg

Хуннулар түзгөн аскердик-феодалдык башкаруу системасы Борбордук Азиядагы
кийинки көчмөн мамлекеттер тарабынан да өздөштүрүлгөн. Ал эми өлкөнү 24
акимдин башкаруусу орто кылымдардагы огуздар тарабынан да мурасталган
(Махмуд Кашгари, Рашид ал-Дин ж.б. күбө болгондой, огуздардын 24 уруусу болгон).
Шанүй — көчмөндөр монархы. Модэ-шанүйдүн дооруна чейин хуннулардын
уруу бирикмесинин башчысы «шанүй» титулун алган. Бул титул тек гана эң жогорку
уруу башчысы дегенди туюнткан. Сыма Цяндын жазганына караганда, «шанүй» сөзү
«кеңирсиген», б.а. Көк сыяктуу кеңирсиген деген маанини берген. Айрым
түркологдор (Ф. С. Фасеев) бул термин байыркы доордо «таң-дун» деп окулуп,
«жогорку адам», «тоо сымал бийик адам» деген маанини туюнтканын болжол кылат.
Модэ-шанүйдүн учурунда бул титул тек гана уруу бирикмесинин өмүр өткүчө
бийлөөчү жол башчысын туюнтпастан, ири мамлекеттин мурастан мураска өтүүчү
жеке бийлөөчүсүн— монархты түшүндүрүп калган.
Албетте, хуннулардын эрте феодалдык мамлекетинин башчысы өзүнүн
падышалык бийлигин баса көрсөтүү үчүн «шанүй» титулуна кошумча эпитетти да
колдонууга умтулган. «Теңри куту» — «Теңир, б. а. Көк ыроологон кут» деген
кошумча титул дайыма «шанүй» титулунун алдында айтыла баштаган. Ал эми
Модэ-шанүйдүн б.з.ч. 176-жылдагы, анын уулу жана мураскери Лаошаншанүйдүн б.з.ч. 166-жылдагы кытай императоруна жиберген каттарында ушул
титулдун мааниси кытайча которулуп берилген: «Көк дайындаган улуу хунну
шанүйү...» (Модэ), «Көк менен Жерден туулган, Күн менен Айдан дайындалган улуу
хунну шанүйү» (Лаошан).
Мындан «Көк дайындаган» деген кытайча сөз айкашы «теңри куту» деген
терминдин сөзмө-сөз котормосу болуп эсептелет. Анткени түрктөрдө, алардын
ичинде кыргыздарда, асманды «Көк» дешкен, анын ээсин «Теңир», «Теңри» деп
аташкан. «Көк» менен «Теңри» синоним катары да пайдаланылган.
Хуннулардын «теңри куту шанүй» деген падышалык титулу орто кылымдарда да
орхондук (монголиялык) түрктөр тарабынан мурасталып, алар өз ханын «теңриде
болмыш каган» деп аташкан.
Модэ-шанүйдүн доорунан тартып кубаттуу кезеңинде шанүй абсолюттук
деңгээлге жакындаган жеке бийлик эгедери боло алган. Мындай учурда шанүй
аксакалдар кеңешинин пикири менен эсептешпей коё алгандыгы Модэ-шанүйдүн
дунхулардын ультиматумун талкууга алгандагы жоругу менен дурус айгинеленет.
Ал эми шанүйдүн күчү алсыраган маалда жыйырма төрт түмөн башы ж.б. төбөлдөр
жыйылуучу курултайдын чечиминин ролу өскөн.
Шанүйлөр калыптандырган чектелген монархиялык мамлекет байыркы
кыргыздар үчүн да саясий тажрыйба жана өрнөк болуп калган.
Жамыят. Хуннулардын коомунун негизги бөлүмү уруктардан жана аларды
бириктирген уруулардан турган. Ал эми уруктар болсо өз кезегинде жайыттын
ыңгайына жараша журттарга (чакан айылдарга) жиктелген. Хунну журттары, кытай
булактарынын маалыматына караганда, «було» термини менен белгиленген
(кыргызча «бүлө», «үй-бүлө» жана монголчо ага Маанилеш «гэр бүл» сөзү менен
салыштырууга болот).
Урук-уруусу боюнча тектеш хуннулар бири-бирине жакын журттарды ээлеп,
жамаатташ жашашкан. Алардын насили (теги) гана эмес, салты, диний түшүнүктөрү,
ырым-жырымдары, диалектилик өзгөчөлүктөрү бирдей болгон. Хунну дөөлөтү
кеңири мейкиндикти ээлеп, улам жаңы элдерди өздөрүнө баш ийдирип турган
шартта жана саясий кырдаалдын өзгөрүшүнө байланыштуу хунну уруулары Түндүк
Кытайдан тартып Теңир-Тоонун чордонуна чейин жайылган заманда хуннулардын
жамыяты кандаш бир туугандардын жалпылыгы болгон уруулардан эмес, аймактык
маанидеги жалпылыкты түзгөн уруулардан турган. Түмөн башылар төбөлдөрдүн
174

www.bizdin.kg

уругунан чыкса да, аларга баш ийген журттар кийинчерээк ар кыл уруу-уруктардын
жана хуннуларга жуурулган башка элдердин өкүлдөрүн да кеңири камтыган. Жүз
башы, миң башы, түмөн башылар акырындап уруктун же уруунун жол башчысы
эмес, аймактык, акимдик жана аскердик башкаруучу болуп өзгөргөн.
Арийне, уруу-уруктук биримдиктин сырткы көрүнүшүн сактоого бийлөөчү
төбөлдөр да, эски адатты сыйлоочу жөнөкөй көчмөндөр да умтулган.
Жерге (жайытка) болгон менчик. Хуннулардын ар бири «өзүнчө жер тилкесине ээ
болуп, оттун жана суунун молдугуна ылайыктап бир орундан экинчисине журт
которгон»,—делет тарыхый булакта. Арийне, жерге карата жеке менчик хунну
дөөлөтүндө жана кийинки түрк-монгол көчмөн мамлекеттеринде болгон эмес.
Жерге карата жамыяттык (уруктук жана уруулук) менчик Модэ-шанүйдүн
тушунан тартып терең сапаттык өзгөрүүгө учураган. Жер эми жалпы мамлекеттик
менчикке айланган. Модэ-шанүйдүн «жер — мамлекеттин негизи» деген сөзү
хуннулардын да, алардын тарыхый мураскери болгон борбордук азиялык көчмөн
түрк элдеринин да жерге карата саясатынын символу боло алат.
Мамлекет башчысы катары шанүй өз өлкөсүнүн ар кыл аймактарын уулдарына,
бир туугандарына жана башка өзүнө берилген жакындарына, таасирдүү уруулардын
төбөлдөрүнө ыйгарган. Алар өз кезегинде жерлердин чаканыраак аймактарын кол
астындагы төбөлдөргө бөлүп берген. Кийинкилери — өздөрүнөн төмөнкү
тепкичтегилерге берген. Акыры карапайым көчмөндүн бүлөсүнө өзүнчө конуштар
журт катары жайытты алмаштырып пайдалануу үчүн үлөштүрүлгөн. Экстенсивдүү
мал чарбасынын бул жайыт пайдалануу системасы кылымдарды карытып сакталып
келди.
Хуннулар жана мыйзам. Байыркы хуннулардын коомдук жашоо эрежелери эски
доорлордон укум-тукумга өткөн адатка негизделген. Кытайлыктар үчүн «алардын
мыйзамдары жеңил жана оңой-олтоң аткарылат»,— деп сезилген. Кылмыштардын
негизгилери өлүм жазасы менен жазаланган. Чакан кылмыштар үчүн бетке так
калтырылган. Уурулугу айгинеленген адамдын үй-бүлөсү да жазаланып, мүлкү
тартып алынган. Сот жообуна тартылгандардын тагдыры он күндүн ичинде
чечилген.
Шанүйдүн бийлиги күчөгөн доордо жалпы мамлекеттик кызыкчылык үчүн да
жазалоо эрежелери пайда болгон. Маселен, аскердик тартипти бузгандар, өзүнүн
аскердик милдетин өтөөдөн кечиккендер, хунну мамлекетинин таламына каршы иш
жасагандар өлүм жазасына дуушарланган.
Диний ишенимдер. Хуннулар башка байыркы түрк уруулары сыяктуу эле көк
асманга сыйынган. Көктү туюнткан «теңри» сөзү хуннулар доорунан мурасталган
(Эки Дарыя аралыгында байыркы шумерлер да б.з.ч. IV—III миң жылдыктарда көктү
«дингир» деп атаганы маалым). Теңир — бир эле учурда көктү да, анын рухункожоюнун да туюнткан. Теңир адамдын тагдырына гана эмес, жалпы эле
мамлекеттин тагдырына кийлигише алат, кут да берет, жазалай да алат, — деп
түшүнүшкөн. Ошол доордон кыргыз тилине «Теңир жалгасын» деген сөз келип
жеткенин билебиз.
Жалпысынан, хуннулар Теңирден кийинки орунда турган башка кудайларга —
асман жаркырагы болгон Күнгө, Айга, жылдыздарга, ошондой эле жашоо негизи
болгон Жерге, ата-бабаларынын арбактарына сыйынышкан. Хунну төбөлдөрүнүн
жалпы курултайы учурунда кудайларга курмандыктар чалынган. Шанүй да ар күн
сайын Күнгө жана Айга табынып турган. Хуннулар тиги дүйнөнүн бар экендигине да
ишенишкен.
Үй-бүлө мамилелери. Хуннуларда үй-бүлөнүн кожоюну — эркек адам болуп,
бүлө патриархалдык мүнөздө эле. Аялы үчүн күйөөнүн, балдары үчүн атанын сөзү
заң болгон. Түмөншанүйдүн мисалында бардар адамдар жана төбөлдөр эки (же
175

www.bizdin.kg

андан көп) аял алганга акылуу болгондугун билебиз. Шанүйдүн мурасчысы катары
адатта анын уулдарынын улуусу дайындалганын тарыхый булактардан билебиз.
Улуу агасы өлсө жесир калган жеңесин кайниси алуу салт болгон. Хунну жигити
никелешкенде өз уруусунан башкага таандык гана кызга үйлөнүүгө тийиш эле
(экзогамия). Үй-бүлө мүчөлөрүнүн бири кылмыш кылса, башкалары да чогуу жаза
тарткан.
Хунну доорунун үй-бүлө мамилелери, коомдук турмуштун башка бир катар
көрүнүштөрүндөй эле, кийинки түрк элдеринин коомдук тарыхына из калтырган.
3. УЛУУ ХУННУ ДӨӨЛӨТҮ ЖАНА КОҢШУЛАРЫ (Б. 3. Ч. II К.)

Модэ-шанүй жана хань императору Гао-цзу. Чыгыш, батыш, түндүгүндөгү
көчмөн элдерди каратып же сүрүп салууга жетишкен соң, хуннулардын дөөлөтүнүн
негиздөөчүсү Модэ-шанүй колун курап, түндүк жакка багыт алды. Көчмөндөр
отурукташкан аймактар менен эриш-аркак чарба жүргүзүүгө дайыма умтулушкан.
Кээде бул максатты аскердик күч колдонуу менен, б.а. баскынчылык жортуул
аркылуу ишке ашырууга аракеттенишкен. Кытайдын жибеги, эгини, зергердик
жасалгалары хунну төбөлдөрү үчүн мурдатан эле алардын ышкысын пайда кылган
товарлар эле.
Хань сулалесинин негиздөөчүсү Лю Бан (императордук титулу — Гао-цзу) б.з.ч.
202-ж. жаңыдан ички согушта жеңип чыгып, Кытай кайрадан бирдиктүү дөөлөткө
айланганда хуннулардын түндүктөн басып кириши кытайлыктарды оор абалга
кептеди.
Хуннулар Ман чебин каратышты. Чептин башкаруучусу Хань Синь колго түшүп
берди. Модэ-шанүйдүн колу андан ары илгерилеп, Шаньси вилайетинин маанилүү
шаары Цзиньянга чейин чек арадан ичкери 250 чакырымга сүңгүдү (б.з.ч. 200-ж.
кыш маалы эле).
Модэ-шанүй айлакердик менен кытай кошуунунун алдыңкы бөлүгүн талкалоону
чечти. Ал эми кытайлык армиянын башында аскердик тажрыйбасы унутула элек
император Гао-цзунун өзү турган эле.
Байдэн буктурмасы. Шаньси вилайетиндеги Пинчэн шаарынын жанында
Байдэн тоосу бар эле. Модэ-шанүй дал ушул тоонун жанына чегинимиш болуп
келип, кытайлык аскерлердин тандалмалуу бөлүгүн император Гао-цзу менен кошо
буктурмага такады. Гао-цзу жана анын колу жети күн бою азык-түлүксүз камалып
турду.
Бул оор жагдайды жымсалдоо үчүн кытайык ак сарай тарыхчылары кийинчерээк
уламыш чыгарышкан: Гао-цзу өзүнүн чабарманы аркылуу Модэ-шанүйдүн аялына
белек жана кытайлык сулуу кыздын сүрөтүн тымызын жеткиртет. Бул кытай
кызына шанүй үйлөнүп алат, — деп чочулаган каныша андан соң Модэ-шанүйдү өз
жоосун камалоону токтотууга көндүргөн имиш.
Чынында саясий жеңиш үчүн өз атасынын жанын кыюудан баш тартпаган
хуннулардын каардуу өкүмдары башка негизги себептен — курчоодо калган
душмандарына жардамга келүүчү аскерлерге чамасы жетпей турганын сезгенден
улам Байдэн буктурмасын ачып берген эле.
«Тынчтык менен тууганчылыкка негизделген келишим». Гао-цзу өзүн чоң
намыска жыккан бул камалоодон кутулган соң, хуннулардын экономикалык
талаптары аткарылган келишимди түзүүгө аргасыз болду. Бир катар
сүйлөшүүлөрдөн соң б.з.ч. 198-ж. эки өлкөнүн ортосунда «тынчтык менен
тууганчылыкка негизделген келишим» («хэ цинь юэ») деп аталып, ага кол коюлду.
Алтымыш жылдай өз күчүн сактаган бул келишим иш жүзүндө хунну мамлекетине
Хань сулалесин көз каранды кылып койгон.
176

www.bizdin.kg

Келишимге ылайык Хань сулалесинин бек бийкелеринин бири Модэ-шанүйгө
токол болмок жана жыл сайын хунну көчмөндөрүнө жибек жана башка кездемелер,
шарап, күрүч жана башка азык түрлөрү жиберилип турмак.
Гао-цзуга (Лю Банга) анын мартабалуу бир кызматчысы Лю Цзинь императордун
байбичесинен (башкы аялынан) көргөн улуу кызын Модэ-шанүйгө берүүнү сунуш
кылып: «Модэ тирүү кезинде, албетте, сиздин күйөө балаңыз болот. Качан гана ал
өлгөн кезде, сиздин кызыңыздын уулу шанүй болуп калат. Дегинкиси, жээни өз
таятасына теңата чыккан учур болду беле? Ошентип эч кандай согушу жок эле
хуннуларды акырындап малай кылып алууга жол табылат»,— деп айтат.
Бул ойго көнүп, бирок Гао-цзу өз кызынын ордуна карапайым үй-бүлөдөн бир
кызды жөнөтүп жиберди. Арийне, жыл сайын хуннуларга Кытайдан жөнөтүлүп
турган «белек-бечкек» чындыгында Хань сулалеси үчүн бир кыйла оор алыксалыктын жымсалданган түрү эле.
Гао-цзу өлгөндөн үч жылдан кийин, б.з.ч. 192-ж. Модэшанүй хань императорунун
жесири Люйхоунун өзүнө никелешүүсүн сурап орой кат жиберген. Каныша өз өлкөсү
үчүн согуштун эч керексиздигин түшүнүп, бул шылдыңга чыдаган жана алыксалыкты мурдагыдай төлөө менен бирге Модэшанүйгө императордук эки мыкты
арабаны жана ага чегилүүчү сегиз атты белек кылган.
Б.з.ч. 166— 162-жж. гана хуннулар тарабынан убактылуу бузулган «тынчтык
менен тууганчылыкка негизделген келишим» биринчи жолу бүткүл кытайлык ири
империянын тизесин түндүк коңшусуна бүктүргөн. Бирок келишим тартуулаган
тынчтык заманы эки тарап үчүн тең өзгөчө пайдалуу болгон.
Йүэчжилер менен согуш. Модэ-шанүй өзүнүн батышындагы атаандашы
йүэчжилердин мамлекетин ойрондоону максат кылды. Оболу хуннулар өзүнүн
түндүк-батышындагы усундарды басып алган. Усундардын бийлик эгеси
өлтүрүлгөн. Анын уулун Модэ-шанүй өзүнүн ордосуна алдырып, тарбиялаган.
Хуннулар усундарды таламакей алдында калтырган жок. Тескерисинче, аларга дурус
мамиле кылуу менен йүэчжилерге каршы пайдаланууну көздөдү. Усундардын алиги
канзаадасына «гуньмо» (күн-бий) титулун ыйгарып, өз элине бийлөөчү кылып
койду. Хуннуларга көз каранды (вассал) болгон усундар йүэчжилерге каршы саясат
жүргүздү.
Кытайдын Хань сулалеси алык-салык төлөп моюн сунуп калган соң, Модэ-шанүй
хуннулардын батыштагы бир катар жерлерин дагы эле ээлеп турган йүэчжилерге
карай колун баштады. Көп жылдарга созулган бул уруштун этегине жетпей, Улуу
Хунну мамлекетин негиздеген Модэ-шанүй б.з.ч. 174-ж. каза болгон.
Анын ордуна уулу Гийүй тактыга отуруп, «Лаошань-шанүй» ысымын алган (б.з.ч.
174—161-жж. бийлеген). Лаошань-шанүйдүн эң негизги милдети — батыштагы
согушгу ийгиликтүү аяктоо эле.
Йүэчжилердин чакан тобу бөлүнүп, «кичи йүэчжи» деп аталып калган жана
Наныпандын аймагында (Цайдам өрөөнү менен Алашань чөлүнүн ортосундагы тоо
кыркасы) кала берген. «Чоң йүэчжилер» болсо кармашуусун уланткан.
Иүэчжилердин батышка журт которуусу. Лаошань-шанүй атасы сыяктуу эле
эр жүрөк жана кол башчылык таланты бар өкүмдар болгон. Ганьсу жана ага
жамаатташ аймактардагы йүэчжилерди батышка сүрүүнү улантып, Лаошань-шанүй
уруштардын биринде йүэчжилердин бийлик эгеси Кидолуну жеңген. Бул чечүүчү
уруш б.з.ч. 174— 165-жылдардын аралыгында болгон. Урушта Кидолу курман
болгон жана анын баш сөөгүн Лаошань-шанүй ичимдик, суюктук үчүн идиш кылып
алган.
«Чоң йүэчжилердин» калган-катканы Чыгыш Түркстанга которулуп, андан соң
батышты көздөй журт которууга аргасыз болушкан. Чыгыш Түркстан менен ЖетиСуудан аларды усундар сүрүп чыгарган.
177

www.bizdin.kg

Б.з.ч. II к. ортосунда йүэчжилер Кидолунун мураскеринин башчылыгы астында
Сыр-Дарыяны кечип, Аму-Дарыянын өрөөнүнө жеткен. Б.з.ч. 129-ж. алар ГрекБактрия падышалыгын толук талкалап, өздөрүнүн мамлекети — Кушанды
негиздеген (алгач Бактрия аймагын, б.а. азыркы Ооганстанды жана ага чектеш
Өзбекстан менен Түркмөнстандын түштүк аймактарын өзүнө камтыган бул
мамлекет кийинчерээк Түндүк-Батыш Индияга чейин кеңейген).
Кытай тилинде «йүэчжи» аталган хуннулардын батыш коңшусу болгон бул эл
өздөрүн «тохар» деп аташкандыгы, тохарлар индоевропалык тилде сүйлөгөн
элдердин эң чыгышка — Түндүк Кытайга чейин жетип, кайра батышка сүрүлгөн
өкүлү экендиги далилденди. (Л. Н. Гумилев йүэчжилерди «согду» деп эсептеген).
Тарыхый Бактрия аймагы (Ооганстандын түндүгү жана Орто Азиянын ага чектеш
түндүк аймагы) б.з.ч. II кылымдын акырынан тартып «Тохаристан» деп аталып
калган.
Хань сулалесинин баш көтөрүшү. Жарым кылымдан ашуун хуннуларга салык
төлөп турган Хань сулалеси б.з.ч. II кылымдын ортосунан тартып өлкөнүн ички
сепаратисттик күчтөрүн жеңип, чыңдала баштады. Император Цзин-ди (б.з.ч. 157—
141-жж. бийлеген) атайын үйүр-үйүр жылкыларды өстүрүп, мамлекеттик жайыт
жерлерин кеңейтип, оор куралданган атчандардын кошуунун түзүү үчүн даярдык
көргөн. Өз кошуунун даярдоодо кытайлыктар хуннулардын тажрыйбасын
пайдаланууга умтулушкан. Чакан вилайеттердин бийлөөчүлөрүнүн өз алдынча
кошуун түзүшүнө Цзин-ди тыюу салган.
Хань сулалесинин өзгөчө гүлдөп өскөн доору б.з.ч. 140— 87—жж. тактыда
отурган ары таланттуу реформатор, ары алысты көргөн саясатчы император Удинин (Ву-ти) тушуна таандык. Ал кайрадан күчтүү, борбордошкон империялык
бийликти калыбына келтирген. Конфуцийдин окуусу мамлекеттик идеология
катары жарыяланган. Бирок конфуцийчилердин чет жерди басып алууга каршы
жобосу У-дини ынандырган эмес. Ал улам жаңы жерге тез которула алган атчандар
кошуунун хуннулардын үлгүсүндө даярдоо ишин аяктап, жарым-жартылай көз
карандылыктан өз өлкөсүн бошотууга ашыккан.
Чжан Цяндын элчилик иш-аракети жана алгачкы саякаты. Хань сулалесинин
императору У-ди «варварларды башка варварлардын колу менен жеңүү» (и и чжи и)
деген усулду пайдаланууну көздөп, хуннулардан башында белгисиз жакка сүрүлүп
калган йүэчжилерди табууну, алар менен хуннуларга каршы согуштук ынтымак
курууну болжоду. Ак сарайдагы кароолдун офицери Чжан Цянь үчүн жүз адам
бөлүнүп берилди да, Чжан Цянь алыскы коркунучтуу сапарга аттанды.
Буга чейин кытайлыктар Чыгыш Түркстандан батыш тараптагы аймактар
тууралу дээрлик түшүнүгү жок эле. Айтмакчы, Чжан Цяндын шериги, алмашкыс
жардамчысы, котормочусу жана жол көрсөтүүчүсү катары теги хунну болгон Таны
аттуу адам кызмат кылган.
Б.з.ч. 138-ж. Чжан Цянь Кытайдын баш калаасынан түндүк-батышка сапар
тартты. Наньшань тоолорунан түндүккө өтүп эле бул тымызын элчи хуннулардын
колуна түшүп калды. Үчүнчү улуу шанүй Гүнчэн (б.з.ч. 161 — 126-жж. бийлеген)
туткундарга ырайым кылып, ал түгүл Чжан Цянь ак сөөк хунну кызына үйлөнүп,
уулдуу болгон. Он жылга жакын ал хуннулар жана алардын коңшулары тууралу
маалыматтарды чогултуп, бул элдердин жер шарттарын үйрөнгөн.
Б.з.ч. 128-ж. ал аялын, уулун, досу Таныны кошуп алып качып жөнөйт да,
усундардын өлкөсүнө келет. Ысык-Көлдөгү усундардын баш калаасы Чигуну көрөт.
Нарын аркылуу Чыгыш Ферганадагы Давань мамлекетине, андан соң СырДарыянын ортоңку агымындагы Каңгүй мамлекетине жетет. Акыры Заравшан
дарыясынын өрөөнүнө келип, йүэчжилердин (тохарлардын) ордосуна жетет. Бул
учурда тохарлар Бактрияны басып алып, Түндүк Ооганстанга чейинки аймакты
178

www.bizdin.kg

ээлеп жаткан эле. Арийне, йүэчжинин бийлик эгеси хуннулардан өч алууну ойлоп да
койбоду, кытайлыктар менен согуштук ынтымакты түзүүдөн баш тартты.
Чжан Цянь б.з.ч. 127-ж. кайра Памир, Алай тоолору, Тарим өрөөнү, Лобнор көлү
аркылуу келип, хуннуларга тутулуп калат. Б.з.ч. 126-ж. гана ал Юлтайга үй-бүлөсү
жана досу Таны менен кайтып келген.
Анын элчилик мүдөөсү саясий жагынан ойрон болсо да, илимий-географиялык
жана соода-экономикалык жактан Чжан Цяндын саякаты Кытай үчүн чоң ачылыш
болгон. Кытайдан ал Чыгыш Түркстанга жана Орто Азияга, бул аймактар аркылуу
Индияга жол ачкан. Индияга андан да кыска жол бар экендигин биринчи жолу
айгинелеген. Алгачкы саякаты учурунда ал 25 миң ли (б.а. 15 миң км) жолду басып
өткөн.
Чжан Цяндын саякаты ар кандай согуштарга карабай буга чейин эле акырындан
калыптана баштаган Чыгыш менен Батышты чарбалык жана маданий нукта
туташтырган жолго — Улуу жибек жолуна туруктуу өмүр берген.
Келишимдин бузулушу. «Тынчтык жана тууганчылыкка негизделген
келишимди» б.з.ч. II кылымдын алгачкы жарымында негизинен «теңир куту шанүй»
Модэ, Лаошань жана Гүнчэн өздөрү бузуп тураар эле. Император У-ди да тактыга
келген алгачкы жылдары бул келишимге тийише албады.
Б.з.ч. 133-ж. кытайлыктар хуннуларды Ман шаарына кол салууга тыңчылары
аркылуу көкүтүштү. Бул шаардын жанында 100 миң найзалуу хунну кошуунуна
каршы 300 миң аскерин даярдап кытай кол башчылары бугуп турду. Бирок
кытайлык кол башчылардын бирин аңдоостон тутуп, Гүнчэн-шанүйгө алып
келишти да, кытайлыктардын сыры белгилүү болуп калды.
Келишимди бузууга батынып бети ачылып калган менен У-ди дароо эле жүрүшкө
чыга койбоду. Буга б.з.ч. 131-ж. табигый кырсык — Хуанхэнин өз нугун өзгөртүшү
жолтоо болду. Б.з.ч. 129-жылы У-ди кытайлык соодагерлерге хуннулар үчүн сыртка
товар чыгарууга тыюу салды жана атчандардын төрт түмөнүн (I түмөндө 10 миң
аскер болгон) өзүнүн ушул буйругун аткаруу үчүн жиберди. Бул кошуундардын
бирин жетектеген кол башчы Вэй Цин гана өз жүрүшүн ийгиликтүү аяктаган. Ушул
кезден таргып кытайлыктардын согуштук саясаты хуннулар менен мамилелери
үчүн туруктуу мүнөзгө ээ боло баштады.
Арийне, Гүнчэн-шанүй (Цзюньчэнь) өлгөнгө чейин (б.з.ч. 126-ж. кыш маалы)
хуннулар өз жемин жедирген эмес. Б.з.ч. 128-ж. Яймынь аймагына (Пекиндин
батышына) чейин кирип барып, 3 миң адамды туткундап кайтышкан. Кытай кол
башчысы Вэй Цин Ордосту басып алганда, чыгыш жагында хуннулар Улуу Кытай
дубалынын чыгыш бөлүгүн ээлөөгө жетишкен.
Ичисе-шанүйдүн такка отурушу. Айтылуу Модэ-шанүйдүн небереси Гүнчэншанүй өлгөн соң хуннулардын ордосунда такты талашуу жүрдү. Сол канат (чыгыш)
лули-ван болгон Ичисе (Ичисйе) өзүн-өзү «шанүй» жарыялаган. Гүнчэндин уулу Үйби (Юйби) Кытайга баш пааналап качып барып, чет жерде өлгөн.
Ичисе тез эле ордо биримдигин калыбына келтирип, ал түгүл б.з.ч. 126-ж.
Кытайдын түндүк-чыгышына чапкын жасаган. Хуннулардын дагы бир беги батышта
Ордос аймагына жүрүш жасап, жаңы курулган Шофан чебин кыйратып кайткан.
Арийне, өтө кеңири аймакты ээлеген хуннулардын саясий борбордошкон бийлиги
тактыгы күч менен алган Ичисенин тушунда алсырай баштады. Күчтөнгөн Хань
дөөлөтү да хунну биримдигин бузууга сырткы өбөлгө болуп турган.
Согуштун хунну жерине көчүшү. Аскердик тыңчы жана атактуу саякатчы Чжан
Цяндын аман-эсен Хань сулалесинин сарайына кайтып келиши кытайлык
император У-динин тышкы саясатын реалдуу нукта жүргүзүүсүнө түрткү болду.
Азырынча Кытай өз күчүнө гана ишенүүгө аргасыз эле.
179

www.bizdin.kg

У-ди атчандардын жеңил куралданып, гүлазыгын жанына ала жүргөн жаңы
кошуундарын түзүү тактикасына өттү. Б.з.ч. 124-ж. айтылуу кол башчы Вэй Цин
жетектеген 100 миң аскерден турган кошуун Ордостон чыгып, хуннулардын батыш
канатына кол салды. Хуннулардын чжуки-беги араң качып үлгүрүп, 15 миңдей
адамы кытайларга туткундалган. Кытайлыктардын ийгиликтүү жортуулдарынын
бирине катышып, өз салымын кошкон саякатчы Чжан Цянь жогорку мартабалуу
чинди алган.
Арийне, б.з.ч. 124-ж. күзүндө жана 123-ж. хуннулар кайрадан жүрүшкө чыгып,
чакан да болсо ийгиликке жетишип турду. Кытайлык кошуундардын ийгиликсиз
аяктаган бир жүрүшүнөн соң саякатчы Чжан Цянь күнөөлөнүп, өлүм жазасына өкүм
кылынган, бирок кайра тирүү калтырылып, бардык даражасынан ажыратылган.
Жалпысынан айтканда, б.з.ч. 124—123-жылдардан тартып хуннулар менен
кытайлыктардын ортосунда алоологон согуш оту хуннулардын мекенине (азыркы
монгол талааларына) көчкөн.
Кытайга качкан бек. Б.з.ч. 121-ж. хуннулардын батыш тараптагы журттарын
бийлеген Хунье жана Сүчү деген эки бек жүрүш маалында жеңилип, он миңдеген
адамдары өлүп же олжо кул болуп кетти. Ичисе-шанүй каарданып, жазалоо үчүн
аларды өзүнө чакырды. Бул эки бек бийлеген жер Ганьсунун талаалык өткөөлүндө
(коридорунда) эле.
Куру бекер жазадан жалтайлаган эки бек Хань сулалеси тарапка өтүп кетүүнү
чечти. Кайра айнып калган Сүчүнү өлтүрүп, анын улуу уулун туткундап алып, бек
Хунье кытайлыктарга өтүп кетти. Өз жанын сактай же ыктыяры менен Хань дөөлөтү
тарапка ооп кеткен хунну бектери жана кол башчылары кийин да өз элинин саясий
тарыхында кайгылуу из калтырышкан. Ал эми Сүчүнүн улуу уулу Цзинь Миди (б.з.ч.
134-86-жж. жашаган) атбагар кул болуп жүрүп, У-динин көзүнө чалдыккан жана
анын сарай кызматына алынган. У-динин керээзи боюнча ал башка берилген
адамдар менен бирге балагат жашындагы император Чжао-диге жардам берип,
мамлекеттик кеңсени (канцелярияны) башкарган. Өз тегине жана өлкөсүнө эмес,
кытайлык дөөлөткө кызмат кылып кеткен мындай адамдар көбөйө берген.
Ошондой эле өз ыктыяры менен же атайын тапшырма менен хуннулардын
аймагына өтүп, дыйканчылык кылып, хуннулардын арасында отурукташкан
турмуштун өрнөгүн көрсөткөн кытайлыктар да болгон.
Кош жортуул. 100 миң атчан аскерди жана 140 миң аргымакты даярдатып, б.з.ч.
119-ж. У-ди эки кошуунду хуннулардын ичкерки аймагына жиберди. Бир кошуунду
Вэй Цин жетектеп, Гоби чөлүнүн түндүгүнө келди. Ордосун түндүккө көчүрүп
жиберүүгө үлгүргөн Ичисе-шанүй өз колу менен кечке чейин кытайлыктарга каршы
жан-алы калбай салгылашты. Чөлдүн кечки кумдуу шамалы хуннулардын жаа менен
атуусун кыйындатты. Уруш кылыч менен найзага көчтү. Түн жамынып хуннулар
чегинишкен менен кандуу салгылашуу алардын 19 миң жоокерин кемиткен.
Вэй Цин сөз жүзүндө жеңишке жетишкен менен кытай кошууну 100 миң
аргымагынан айрылганы тууралуу маалымат ойлондурбай койбойт. Чынында анын
кошууну өлкөсү үчүн өзгөчө оор жоготууга дуушар болгон эле.
Кытайлык экинчи кошуунду Хо Цүй-бин деген кол башчы жетектеп,
хуннулардын чыгыштагы канатынын чжуки-бегин талкалап, 70 миңдей адамды
туткундаган. Бул жүрүштүн натыйжасында кытайлыктар хуннуларды Иньшандан
Халханы (Түндүк Монголияны) көздөй сүрүп салышкан.
90 миң жоокеринен ажыраган хуннулар менен жүрүштү узартууга чамасы калбай
калган кытайлыктардын ортосу эми Гоби чөлү болуп калды. Кытайлыктар өз
армиясын түндүк-чыгышка — Түндүк Вьетнамга (б.з.ч. 113-ж.), түндүк-батышка —
тибет урууларына (б.з.ч. 111 — 107-жж.), түндүк-чыгышка — корейлердин Чосан
180

www.bizdin.kg

мамлекетине (б.з.ч. 109-108-жж.) каршы багыттап, хуннулар күч топтошу үчүн
ыңгайлуу мүмкүнчүлүк түзүлгөн.
Чжан Цяндын акыркы элчилиги. Кытай императору У-ди мурдагы мартабалуу
чиндеринен ажыратылган Чжан Цянды баары бир өзүнө чакырып, батыш өлкөлөрү
тууралу сурап тураар эле, — деп жазышат тарыхчылар Сыма Цянь жана Бань Гу.
Чжан Цянь ушундай маектин биринде усундар жөнүндө кеп салып, бир кезде
хуннулардын алдында багыныңкы болгон бул элди Кытай менен согуштук
ынтымакка чакырууга кеңеш берди. «Эгерде бул иш оңунан чыкса, анда хуннулар
өзүнүн оң колунан ажырагандай болоор эле. Анын үстүнө, усундардын
батышындагы өлкөлөр, анын ичинде Дася (Бактрия) өлкөсү, ак сарайыбызга келип,
империянын сырткы букараларынан болот эле», — деди Чжан Цянь.
Бул кеңешке муюп, У-ди ага 300 адамдан турган аскер тобун жана абдан көп
белек-бечкектерди унаага жүктөп берип, сапарга аткарды. Чжан Цянь усундардын
баш калаасы Чигуга чейин (Ысык-Көл) жетип, андан батыштагы өлкөлөргө —
Парфияга (Аньси) жана Индияга (Шеньду) өзүнүн ишенимдүү өкүлдөрүн жиберген.
Усундар менен хуннуларга каршы ынтымак түзүү тууралу макулдашып алып, б.з.ч.
115-жылы Чжан Цянь Кытайга кайтып келген жана бир жылдан соң дүйнөдөн
кайткан.
Кылымдын жыйынтыгы. Б.з.ч. II кылым хунну этносунун бүткүл Борбордук
Азиянын жана ага чектеш даркан талаалуу ири аймактын бийлөөчүсү катары
жаркын тарых барактарынын күбөсү болду. Бул кылымдын алгачкы алтымыштай
жылы көчмөндөр цивилизациясынын чордонуна айланган Хунну дөөлөтүнө
Кытайдын бирдиктүү Хань сулалеси да баш ийип, салык төлөп, милдеттүү түрдө бек
бийкелерин жиберип турган. Көчмөн мамлекеттүүлүгүнүн негиздери терең
өнүгүүгө ээ болгон.
Хунну дөөлөтү гүлдөп-өсүп турган чакта хуннуларга тектеш кыргыз, динлин,
усун сыяктуу уруулар да бул мамлекеттин курамына кирип, саясий башкаруунун
тажрыйбасын алышкан. Алардын өз ара тилдик, диний, этномаданий алакалары
күчөп, бул элдердин кийинки жалпы тарыхый окшоштуктары үчүн олуттуу башат
ачылган.
Арийне, өзгөчө кең мейкиндикти басып алуу, жергиликтүү бектердин өз
алдынчалыгынын күчөшү, усундар сыяктуу мурдагы ынтымакташтарынын
четтеши, тынымсыз согуш аракеттери, төбөлдөрдүн ич ара жаңжалдарынын орун
алышы бирдиктүү Хунну дөөлөтүнүн келечегине терс таасирин тийгизген.
Кытайда бийликке реформаторлордун келиши, У-динин ички чарбалык,
социалдык, саясий өзгөрүүлөргө таянып, аскердик реформа жүргүзүшү хуннулар
үчүн сырткы коркунучту туудурган. Дал ушул кылымдын акыркы чейрегинде согуш
аракеттери хуннулардын мекенине көчкөн.
Хуннулар үчүн сепаратисттик бөлүп-жаруучулук саясаттын келечеги гана эмес,
улуттук мамлекетти сактап калуу үчүн күрөшүүнүн зарылчылыгы да күтүп турду.
Б.з.ч. II кылым, ошону менен бирге, көчмөндөр цивилизациясынын отурукташкан
калктар менен тыгыз алакасынын, хуннулардын жана Хунну дөөлөтүндө камтылган
элдердин маданий өнүгүүсүнүн да күбөсү болду.
4. САКТАР

«Сак» аталышы. Кыргызстандын жана ага чектеш аймактардын б.з.ч. III
кылымга чейинки негизги калкы сактардын чыгыш бутагы болгон. Байыркы
перстердин падышасы Дарий I (б.з.ч. 522-486-жж. бийлеген) аска беттеринде
калтырган жазмаларда орто азиялык калк жалпысынан «сак» деп берилген.
181

www.bizdin.kg

«Сак» этнониминин түпкү мааниси жөнүндө талаш пикирлер көп. Бирлери
индоирандык диалектилерге таянуу менен «сак» этноними «ит» деп, же «бугу» деп
түшүндүрүлөөрүн болжолдосо, айрымдар түрк, монгол сыяктуу тилдерге таянуу
менен, «чач» деген маанини ушул этноним туюнтканын боолголошкон.
Дарий I отурган байыркы Иран байтактысы Персеполдун жанындагы Накш-и
Рустем («Үрүстөмдүн Оймо-чиймеси») капчыгайындагы бейит бетиндеги жазмада
сактардын үч башка түрү эскерилген. Алар «сака-тйаий-парадрайа» — «деңиздин
(дарыянын) өйүзүндөгү сактар», «сака-хаумаварга» — «хаумду кадырлоочу сактар»
(б.а. «хаум» деп аталган чекенде дары өсүмдүгүнүн ширесин диний жөрөлгөдө
пайдалануучулар) жана «сака-тиграхауда» — «чуштугуй калпакчан сактар» деп
бөлүнгөн. Мында «сака» сөзүнө кошулган сыпаттоолор перстердин өзүнө таандык.
Бул уруулар өздөрүн өзү кандай атагандыгы тууралу маселе толук чечиле элек.
Иранга баш ийбеген сактар. Байыркы Ирандагы Ахеменийлер сулалесинин эң
кудуреттүү падышасы Дарий I айтылуу Бехистун аскасында өзү тууралу: «Мен —
Дарий, улуу падыша, падышалардын падышасы, Персиянын падышасы, өлкөлөрдүн
падышасы...» деп жазып, өзү багындырган өлкөлөрдүн ичинде «сака» этнонимин да
эскерген. Ушул жазманын бешинчи устунунда Дарий I чуштугуй калпактуу сактарды
багындырып, жол башчысы Скунханы туткунга алганын жазат.
Арийне, тиграхауда сактарынын бардыгын тең Дарий I каратып ала алган эмес.
Түздөн-түз Сыр-Дарыянын ортоңку агымына жакын жашаган чуштугуй калпактуу
сактар гана Иранга убактылуу багынган.
Тиграхауда сактары жалаң гана Сыр-Дарыянын ортоңку агымын ээлебестен,
алардын жери Согду өлкөсүнөн (азыркы Самарканд аймагынан) түндүк-чыгышка
созулуп кеткен.
Хаумаварга сактары болсо Памир-Алайдан Индиянын түндүк-батышына чейин
жердеген пикир бар. Аларды Иранга Кир Экинчи деген падыша б.з.ч. 545—539-ж.
аралыгында каратканы маалым (б.з.ч. 530-ж. өлгөн).
Тиграхауда сактарынын Түндүк Кыргызстан, Жети-Суу аймактарында жашаган
урууларынын мекенине ирандык аскерлер караандаган да эмес.
Сактардын тили. Жалпысынан сактар индоирандык тилдердин түндүк-чыгыш
диалектисинде сүйлөшкөн. Алар б.з.ч. II миң жылдыкта андронов археологиялык
маданиятын түзгөн уруулардын урпактарынын бири эле.
Сактардын ата-теги арий (арйа) урууларына барып такалаары тууралу илимий
божомолдор бар. Орто Азия жана Иранда б.з.ч. I миң жылдыктын башында, мындан 3
миң жыл илгери түзүлгөн зороастризм дининин ыйык китеби «Авеста» («Осуяттоо»
же «мактоо» деп которулат) аталган аймактын арийлеринин тилинде жазылган. Ал
азыркы фарсы, тажик тилдеринин эң байыркы башаты болуп саналат.
Арийлердин душманы катары эсептелген турлар Кангханын жанында (СырДарыянын ортоңку жана төмөнкү агымы тарапта) б.з.ч. II миң жылдыктын
акырынан тартып эскерилет. Турлар тууралу арийлердин ыйык диний чыгармасы
«Авестада» айтылган. Турлар да арийлер менен жалпы бир кудайга сыйынганы
тууралу «Авестанын» маалыматы кызык. Бирдей табигый шартта коңшулаш
жашашкан эки эң байыркы элдин этномаданий алакалары тыгыз өнүгүп, ал түгүл
бири-бирине окшош диний түшүнүктөрдү тутушу толук мыйзам ченемдүү эле.
Арийне, турлар жана алардын өлкөсү Туран тууралу бир гана тараптын — алардын
Арьян өлкөсүнүн жашоочулары — арийлердин гана бизге жеткен диний
гимндеринде эскерилет.
Турлар тили боюнча арийлерден айырмаланган. Азыркы илимпоздордун
айрымдары турларды индоевропалык тилдердин биринде сүйлөгөн жана андронов
маданиятынын негиздөөчүлөрүнөн болгон, — дешсе, кай бирлери «тур» сөзүнөн
«түрк» этнониминин эң байыркы изин көрөт жана прототүрк урууларынын орто
182

www.bizdin.kg

азиялык бир уруу бирикмеси жайгашкан чөлкөм б.з.ч. II миң жылдыктан бери эле
«Туран» аталган,— деп жыйынтыкташат.
Б.з.ч. I миң жылдыкта жашаган сактар да Орто Азияда жана Чыгыш Түркстандын
ага чектеш бөлүктөрүндө көчүп-конуп жүргөн. Алардын түштүк жана батыш бөлүгү
арийлердин түздөн-түз урпактары катары бааланат. Бул сактар жалаң индоирандык
тилдерде жана диалектилерде сүйлөгөн деп бүтүм чыгарууга болот.
Арийне, байыркы перстер «сак» этнонимин жалпылаштыруучу этникалык
аталыш катары пайдаланышкан. Демек, Иранга түндүк-чыгышы жактан коңшу
турган алгачкы элдин атынан эле алардын аркасындагы башка элдерди да «сак» деп
атап алышкан.
Бирок бул элдер өздөрүнө маалым сактардан да айырмаланышаары белгилүү
болгондо, өздөрүнө жакын сактарды — Аму-Дарыя сактарын «дарыянын аркы
тарабындагы сактар» — «сака тйаий парадрайа» деп белгилешкен (айрым
илимпоздор «Драйа» — «дарыя» сөзүн «Кара Деңиз» катары божомолдоого да
умтулушууда. «Согдунун аркасындагы сактар» — «Сака тйаий пара сугдам» деп
ферганалык сактар айтылган деп божомолдонот. Ал эми эң түндүк-чыгышта
жайгашкан элдерди «сакатиграхауда» деп жалпылаштырып аташкан.
«Чуштугуй калпакчан сактар» деп аталган бул кийинки топ тилдик жактан ар
кыл этникалык бөлүктөрдөн, алардын ичинде чыгыш индоиран диалектисинде да,
прототүрк диалектисинде (түрк менен монголдун ата-тегине таандык тилде) да
сүйлөшкөндөрү божомолдонууда. Бул уруулар өздөрүн кандайча атагандыгы эч бир
булакта ишенимдүү дээрлик жазылып калбаган. Алар төбөсү бийик жана чуштугуй
баш кийим кийгени үчүн батыш коңшулары тарабынан сырткы көрүнүшүнө карата
шарттуу аталышка («тиграхауда») ээ болушкан.
Антропологиялык маалымат. Жазма эстеликтер үзүл-кесил гана кабар берген
аймактардын элдеринин тарыхын калыбына келтирүүдө археологиялык казуулар
учурунда табылып, илим чөйрөсүндө сыпатталган заттардын мааниси чоң. Ал эми
эски көрүстөндөрдө табылган адам сөөктөрү антропология илиминде изилденет.
Маркум сөөктөрүнүн расалык өзгөчөлүктөрү илим үчүн чоң натыйжаларды бериши
мүмкүн.
Маселен, байыркы бир кылымда жашаган калк европасымак (европеоид) расага
таандык болсо, ошол эле жерди жердеген бир нече кылымдан кийинки калктын
сөөктөрү монголсымак (монголоид) расага тиешелүү чыкса, демек, бул аймакта
мурдагы расага таандык калк сүрүлүп, жаңы келген расага таандык элдер жашап
калгандыгы тууралу бүтүм кылууга болот. Албетте, калктар расалык жактан
өзгөрүшү — журт которуп кетүү менен гана чечилбейт. Дайыма адам затынын узак
замандык тарыхында расалар аралык байланыштар, өз ара жуурулушуулар болгон.
Бүгүнкү Орто Азияда бир эле учурда европасымак жана монголсымак белгилери
менен бири-биринен айырмаланган, бирок тектеш түрк тилдерине сүйлөгөн
калктар жашайт (түркмөндөр менен кыргыздарды салыштырууга болот).
В. П. Алексеев, Т. К. Ходжайов сыяктуу ири антрополог окумуштуулардын акыркы
жыйынтыгы сактардын тарыхын чечмелөөгө жардам бере алат. Монголсымак
типтеги адамдардын жүзү жайпагыраак келээри маалым. Б.з.ч. YIII—III кылымдарда
Орто Азиядагы калктын басымдуу бөлүгү европасымак жүзү айырмаланган. Алар
көбүнчө отурукташкан дыйканчылык турмушта жашаган.
Ал эми негизинен көчмөн мал чарбачылыгы үчүн ылайыкталган Арал боюнда,
Алай жана Теңир-Тоо аймагында, Зарафшан дарыясынын өрөөнүндө жашаган
уруулар б.з.ч. ҮIII—III к.к. калтырган мүрзөлөрдө изилденген сөөктөр жайпак бети —
монголсымак белгилери менен айырмаланган.
Расалык жактан мындай айырмалык орто азиялык калктардын ошол доордогу
этностук да ар түрдүүлүгүн айгинелей алат. Демек, б.з.ч. I миң жылдыкта, ирандык
183

www.bizdin.kg

ж.б. булактарда орто азиялыктар жалпылаштырылып «сак» деп аталганы менен, бул
жердин калкы уруулук жана этностук жактан жок дегенде эле эки башка ири топко
жиктелген. Алардын бири — чыгыш индоирандык экендиги талашсыз. Экинчилери
— алардын чыгыш тараптан келип, Орто Азияга монгол сымак расалык белгини
тараткан тарыхый коңшулары болгон.
Орто Азиянын түндүк-чыгыш жана чыгыш аймагын («тиграхауда сактары»
делген уруулар жердеген аймакты) мекендеген бул калк түрктөрдүн байыркы ата
тегинин Борбордук Азиядан батышка оогон алгачкы бөлүктөрүнөн деп каралуусу
мүмкүн.
Демек, илимде «тиграхауда сактары» деп ирандык байыркы жазма дарекке
таянуу менен колдонулган сөздүн артында бизге белгисиз калган бир канча уруунун
аталышы камтылып жатышы тууралу түкшүмөлдөө кыйын эмес.
Байыркы грек маалыматтары. Орто азиялык сактар жана алардын ар кыл
уруулары тууралу байыркы гректердин тарых китептеринде ар кыл маалыматтар
учурайт.
Маселен, «Грек тарыхынын атасы» деп даңазаланган Геродот (б.з.ч. V к.) Орто
Азиянын батышын жердеген урууларды «массагет» деп атайт. Ирандык падыша Кир
II б.з.ч. 530-ж. массагеттерге жасаган жортуул тууралу, массагеттердин эр жүрөк
канышасы Томиристин кантип туткунда өз жанын уулу Спаргапиф үчүн ирандык
падышадан өч алгандыгы тууралу саймедирлеп келип, Геродот: «Бул салгылашууну
мен варварлар жүргүзгөн уруштардын эң кырчылдашкан үлгүсү деп эсептеймин», —
деп жазат.
«Тарыхтын үчүнчү китебинде Геродот Дарий падыша түзгөн онунчу чөлкөмдөгү
калктын арасына ортокорибантийлерди (же «орсокорибантун» — «чуштугуй баш
кийимдүүлөр», б.а. тиграхауда сактары) кошуп жазат. Ал эми он биринчи чөлкөмдө
ал
касп,
павсик,
пантимат,
дарейт
урууларынын
болгонун
айтат.
Ортокорибантийлердин батышта — Каспийдин түштүк-батыш айланасында жана
ага чектеш жайгашкан уруулардын арасында эскерилиши Геродоттун
жаңылыштыгы, — деп эсептелүүдө.
Геродот ошондой эле сак, хорасм, согд, арий, гиркан сыяктуу орто азиялык —
түндүк ооганстандык урууларды эскерген. Андан тышкары — өзгөчө бир тилде
сүйлөгөн, бирок скифтердикиндей кийинген», бийик тоонун этегинде жашаган
аргиппей элин эскерет (айрымдары бул элди Урал аймагына жайгашкан дешсе,
башкалары — Алтай тоолорунда жашаган, — деп түкшүмөлдөөдө). Алардан
чыгышта жашаган калкты Геродот «исседон» деп атаган. Исседондордун аялдары
эркектер менен бирдей укукка ээ, — деген грек тарыхчысынын бүтүмү кызык.
Азыркы тапта исседондорду Жети-Сууда, Чыгыш Казакстанда жашаган көчмөндөр
катары баалаган пикирлер басымдуулук кылууда.
Геродот исседондорду скифтик уруу катары тааныган эмес. Демек,
фантастикалык уламыштар менен аралаш берилсе да, байыркы грек тарыхчысынын
эмгегинде аталып өткөн элдер Орто Азиянын түндүк жана түндүк-чыгыш
аймактарын ээлеген калктардын скифтерге (жана иран тилинде сүлөөчү сактарга)
жатпай тургандыгын далилдөөгө негизибиз бар.
Ушул эле эмгектен айтылуу Марафон салгылашуусунда перстер тарапта урушка
кирген сактар өзгөчө эрдик көрсөтүшкөнүн билебиз. Геродот «Тарыхтын» жетинчи
китебинде гректерге каршы салгылашкан сактардын (аларды «амиргийлик
скифтер» деп да атайт) учтуу келген калпак, кеңири шым кийип, өзүнүн жаасы,
кыска кылыч, кош миздүү айбалта менен куралданганын жазат. Баарынан кызыгы,
гректер евразиялык көчмөндөрдү тилине, улутуна, расасына карабай «скиф» деп
аташкан. Ушундай эле ирандык салтты Геродот да баамдайт: «Бул амиргийлик
184

www.bizdin.kg

скифтерди «сактар» деп аташкан, анткени перстер бардык эле скифтерди «сак» деп
аташат эмеспи».
Геродоттун ж.б. грек авторлорунун маалымдоосуна таянуу менен Орто Азияны
жана ага түндүк, чыгыш тарабынан чектеш аймактарды ар кыл элдер жердегени,
алар салты, тили, чарбасы боюнча да айырмаланганы тууралу бүтүмгө келебиз.
Александр Македондуктун чапкыны. Македониянын б.з.ч. ЗЗ6-жылдан
кийинки падышасы жааңгер Александр (аны мусулман Чыгышы кийинчерээк алИскандер Зулкарнайн — «Кош мүйүздүү Искандер» деп атыктырган; ал б.з.ч. 356—
323-жж. жашаган) Кичи Азия менен Ортоңку Чыгышты басып алган соң,. б.з.ч. 329-ж.
Орто Азиянын топурагына кошуундары менен келген.
Грек-латын тарыхчылары жазгандай, Александр Македондук Сыр-Дарыянын
Фергана өрөөнүндөгү агымына чейин келген жана азыркы Кожент менен Бек-Абад
шаарларынын аралыгында «Александр Эсхата» («Четки Александрия») шаарын он
жети күн ичинде курдурган. Македондук баскынчыга каршы Спитамен жетектеген
согду көтөрүлүшчүлөрүнүн айыгышкан күрөшү жүргөн.
Кийинки айрым кыргыз уламыштарына караганда, грек аскерлери Түштүк
Кыргызстанга чейин жетип, Арсланбап токоюнун жаңгак жыгачынын уругун
алышып, кийин аны Грекияда өстүрүшкөн. Дүйнөгө ал «грек жаңгагы» деген ат
менен тараган имиш. Бирок бул уламыш тарыхый чындыкка ылайык эмес. «Грек
жаңгагы» Евразиянын ар кыл чөлкөмүндө өсөт.
Кыргызстанды жердеген көчмөн калктарды Александр Македондук басып алган
эмес. Ал Орто Азиянын чордону жана Фергана өрөөнү менен гана чектелген.
Александр Македондуктун таланттуу кол башчысы Селевк б.з.ч. 312-ж. өзүнүн
жаңы ири мамлекетин негиздеген (б.з.ч. 312—64-жж.). Селевк жана уулу Антиох I
орто азиялык ар кыл чөлкөмдөргө бир катар грек-македондук шаарларды
курдурушкан. Алардын эң чыгышында «Йаксарт (Сыр-Дарыя) артындагы Антиохия»
деген шаар эле. Бул шаар азыркы Өзгөндүн жанында болгон,— деген пикир бар.
Өзгөн аймагы чордон болгон Давань (Даюань) мамлекетинин жеринде Антиохия
шаарынын курулушу кыска бир мөөнөттө чыгыш ферганалык калк Селевкийлерге
көз каранды болгондугу тууралуу кабар берет.
Бул доордо (б.з.ч. IY к. акыры-б.з.ч. III к. ) Түштүк Кыргызстандын калкы
эллиндик маданият алакалары жүргөн кеңири алкактын эң түндүк-чыгыш
бучкагын түзгөн. Алыскы Грекия менен Кыргызстандын калктарынын бул доордогу
тарыхый байланышы кийинчерээк Кытайдан Римге чейин созулган «Улуу жибек
жолунун» түзүлүшүнө өбөлгө болгон.
Сактардын коому. Б. з. ч. II кылымдын ортосуна чейин Кыргызстандын негизги
калкын түзгөн чыгыш сактар уруулук аскердик демократиядан эрте феодалдык
мамлекетке карай өткөөл мезгилде жашашкан.
Археологиялык казуулар учурунда эң бай табылгалары бар ири көрүстөндөр
менен катар жупуну мүрзөлөрдүн болушу коомдун таптык жиктелүүсү тууралу
кабар берет.
Грек-латын булактары сак уруу бирикмелеринин жол башчыларын «падыша»
катары белгилешет. Теңир-тоолук көчмөн сактардын жана аларга жамаатташ башка
уруулардын коомунун аскердик мүнөзү тарыхый булактар аркылуу айгинеленет.
Сактар жана жылкычылык. Сак уруулары жылкы өстүрүүгө жана
аргымактарды таптоого өзгөчө көңүл бурган. Грек тарыхчысы Ксенофонт (б.з.ч.
434—355-ж.) Ахеменийлердин, б.а. перстердин падышасы бир жолу ар кыл элдердин
өкүлдөрүнүн ат чабышын уюштурганын эскерген. Бир чакырымдык аралыктагы
марага сактардын бир жигити өзгөчө суурулуп чыгып жеткен. Аргымагы үчүн перс
падышасы жигитке бир падышалыкты сунуш кылганда, ал баш тартып, өз атымы
каарман адамдын алкыш сөзүнө гана берээрин билдирген.
185

www.bizdin.kg

Асыл тукум жылкыны өстүрүү салты Теңир-Тоо аймагында жана Чыгыш
Ферганада кийинчерээк да улантылган (Давань мамлекети жөнүндөгү сабакта
айтылат).
Жети-С уунун эзелки жазма маданияты. Б.з.ч. I миң жылдыкта сактар жана
аларга тарыхый коңшу болгон калктар жергиликтүү жазма маданиятынын башатын
негиздешкен. Орто Азиянын чордонунда жана батышында арамей, грек, түндүкбатыш индиялык кхарошти жана байыркы согду жазуулары б.з.ч. I миң жылдыктын
акыркы кылымдарында колдонулган.
Арийне, жазма маданиятынын изилдениши дагы эле соңуна чыга элек. Буга
Жети-Суу аймагындагы сак дооруна таандык археологиялык ири ачылыш күбө.
Казак археологу К. А. Акишевдин эмгеги менен азыркы Алматы шаарынан 50
чакырымдай чыгышта Эшик аттуу жерде көрүстөн казылып, анда башка
табылгалардын арасында күмүш идиштин бетине чийилген жазуу табылган. Эки
сапка түшүрүлгөн 26 тамга айтылуу орхон-энесай жазмалары сыяктуу (руна сымал)
көрүнүшкө ээ. Азырынча ачкычы табылбай окулбай жаткан бул жазма «тиграхауда
сактары» деп аталган калктардын жети-суулук мекени өз алдынча жазма
маданияттын очогу болгондугун күбөлөндүрөт. Бул жазманын мурасчысы жана
өнүктүрүүчүсү — түрк элдери экендиги эч талашсыз.
Сактардын журт которуусу. Хуннулардын улуу дөөлөтү күчөп турган чакта,
б.з.ч. II кылымдын ичинде йүэчжилер алардан чегинип, Түндүк Кытайдын батыш
аймагынан Чыгыш Түркстанга келген. Биерден усундардын кысымы менен андан
ары Орто Азиянын түштүгүнө оогон үйэчжилер акыры Бактрияны жердеп калганы
өткөн сабактардан маалым.
Хуннулардан өз алдынча болууга умтулган Чыгыш Түркстандан Теңир-Тоонун
чордонуна жылып, Ысык-Көлдү өзүнө мекендеп калганда бул аймактардын
жергиликтүү калкы — жети-суулук сактар б.з.ч. батышка — Орто Азиянын
чордонуна карай журт которууга аргасыз болушкан. Арийне, сактардын калганкаткан бөлүктөрү усундарга жуурулуп, кийинки теңир-тоолук элдердин
калыптанышына да тиешеси болгон.
5. УСУН МАМЛЕКЕТИНИН НЕГИЗДЕЛИШИ.

Усундардын теги жанааты. Борбордук Азиянын жана Теңир-Тоонун аймагында
б.з.ч. III—б. з. V кылымдарда өзгөчө тарыхый роль ойногон көчмөн элдердин бири —
усундар эле.
Усундардын этникалык аталышы кытай булактары аркылуу гана бизге жетти.
Айрым окумуштуулар бул этнонимдин эң байыркы формасы «асуэн» болушу
ыктымал дешет. Ал түгүл рим тарыхчысы Помпей Трог (б.з.ч. I к.) скиф уруусу
катары өз эмгегинде эскерген асиани (asiani) этносуна усундарды жакындаткан
пикирлер да бар. «Усун» термини «карганын урпактары» деп түшүнүк берчү
кытайлык иероглифтер менен жазылганы кызык.
Кыргызстандык айрым илимпоздор «усун» терминин казак менен кыргыздын
«үйсүн» уруусунун аталышы менен да жакындатышууда.
Антропологиялык жактан усундарды европасымак адамдардын расасына толугу
менен киргизип эсептөөгө мүмкүн эмес. Усундар Теңир-Тоого Борбордук Азиядан
монголсымак адамдардын белгилерин көбүрөөк ала келген жана европасымактар
менен монголсымактардын белгилери айкалышкан элдердин бири болгон.
Тили жагынан усундарды индоевропалык тохар тилине тектеш деген пикирлер
бар. Арийне, жапон окумуштуусу Сиратори Куракиги ж. б. көптөгөн түркологдор
усундарды прототүрк урууларынын бири катары эсептешет.
Албетте, бир канча кылымдар йүэчжи (тохар), сак сыяктуу индоевропалык
тилдерде сүйлөгөн калктар менен жанаша жашоо бул коңшуларынан бир канча
186

www.bizdin.kg

саясий ж. б. сөздөрдү өздөштүрүүгө да усундар үчүн мүмкүнчүлүк түзгөн. Усундар,
жалпысынан, өз мамлекетине ар кыл элдердин өкүлдөрүн камтый алган.
Усундардын алгачкы ата журту. Б.з.ч. I миң жылдыкта — б.з. I миң жылдыкта
тарых барактарында аты эскерилген борбордук азиялык көчмөн элдердин эч өзүнүн
бири түпкү журтунан козголбой кала албаган. Хуннулар да, йүэчжилер да, сактар да,
кыргыздар да журт которушкан. Ушундай эле тагдыр усундарга таандык эле.
Усундардын эң байыркы ата журту каерде болгондугун аныкташ кыйын. Бирок
б.з.ч. III к. акырынан тартып алардын мекенин аныктоо үчүн кытайлык байыркы
булактар бизге негиз берет.
«Усундардын бийлик эгеси «куньмо» (күн-бий) деп аталат. Анын атасы
Наньдоумо чакан бир падышалыктын бийлик эгеси эле. Бул (падышалык) чоң
йүэчжилер сыяктуу эле Циляньшань тоолору менен Дуньхуандын ортосунда
жайгашкан», — дейт Бань Гу. Ал эми андан бир кыламдай эрте жашаган Сыма Цянь
болсо усундардын бул чакан падышалыгы хуннулардын батыш чектери тарапта
орун алганын жазган.
Циляныпань тоосу Ганьсу вилайетинин батышы тарапта жайгашкан.
Усундар б.з.ч. VI—III кылымдардын аралыгында Ганьсунун бул батыш
аймагында байыркы тибет урууларын сүрүп чыгып ээлешкен. Ал эми йүэчжилер
б.з.ч. III кылымдын акыркы чейрегинде (209-жылга чейин) убактылуу күчтөнүп,
Модэни аманат катары кармап турушкан кезде усундар йүэчжилердин кысымынан
түндүккө — Батыш Монголия тарапка сүрүлүүгө аргасыз болгон. Модэ-шанүй
усундары алардын дал ушу убактылуу журттарынан жеңип алган.
Айтмакчы, Лобнор көлүнүн жанында табылган даректүү жазма эстеликтердин
биринде (б.з.ч. I к.-б.з. I к.) кытайлык аскердик кыштактын бир мартабалуу адамы
«усун каракчылары» тарабынан өлтүрүлгөнү айтылат. Демек, айрым бир усун
топтору кийинчерээк да Лобнор аймагында жашап кала бергени бул эстелик менен
айгинеленет.
Күн-бий жөнүндө уламыш. Усундардын алгачкы бийлик эгеси тууралу
кызыктуу бир уламыш кытай даректеринде камтылган. Аны Бань Гу кеңирээк
баяндаган.
Усундардын бийлик эгеси күн-бий (мында Куньмо деп адам ысымы катары
берилет) оболу чакан бир падышалыктын бийлөөчүсү Наньдоумонун уулу эле.
Батыш Ганьсудагы бул өлкөгө чоң йүэчжилер кол салышкан (чоң йүэчжилер —
кийинчерээк Орто Азияга журт которгон йүэчжилер экенин билесиңер).
Йүэчжилердин бул чапкыны учурунда Наньдоумо курман болот. Өз жеринен
усундар журт которууга аргасыз болушат. Алар хуннулардын таасириндеги аймакка
келет.
Бул кыйсыпыр түшкөн маалда болочок күн-бий (Наньдоумонун уулу) ымыркай
эле. Бунцзюсихоу деген анын насаатчысы ымыркайды көтөрүп кардуу жоосунан
качып баратып, бир жолу аны чөп үстүнө жаткырып, тамак-аш издеп кетүүгө туура
келет.
Бунцзюсихоу кайра келип өз көзүнө өзү ишенбей айран-таң болду: курсагы ачка
ымыркайга карышкырдын канчыгы келип эмчегин эмизип жаткан экен. Алардын
үстүндө болсо тумшугуна эт кесимин тиштеген бир карга каалгып айланып
жатыптыр. Мындай ымыркайдын сыры бар, — деген ой кетти насаатчыга.
Ал ымыркайды алды да, кайрадан артка кайтып, хуннулардын шанүйүнө (Модэшанүйгө) келди. Шанүй да өзгөчө таң калып, бул баланын бир касиети бар го, — деп
ойлоду. Аны өзү багып алып, сүймөнчүлүк менен мамиле жасап чоңойтту.
Бул байыркы уламышты усундар өздөрүнүн эгемен мамлекетти түзгөн
өкүмдарынын бийлиги мыйзам ченемдүү болгон, анткени ал касиеттүү бир киши
эле, — деген саясий идеологиялык максатты көздөп чыгарышкан. Уламыш укумдан187

www.bizdin.kg

тукумга өтө айтылып, усун күн-бийлеринин бийликке өзгөчө акысы бар экендигин
карапайым элге да, тарыхый коңшу калктарга да туюнтушу, аларды бул ойго
ынандырышы керек эле.
Байыркы усундардын бул уламышы түрк урууларына кеңири таркаган. Кийинки
доорлордо да хандык бийликтин мыйзам ченемдүүлүгүн ырастоо үчүн Түрк
каганатын негиздеген ашина уруусу ушундай уламышты пайдаланган. Кыргыз
каганы менен да бөрүнү байланыштырган уламыш орун алганы маалым. Түрк
элдеринин бул уламыштык сюжетин орто кылымдарда монголдор да
пайдаланышкан.
Усундар — Жуңгарияда. Хунну дөөлөтүнүн бийлик эгеси Модэ-шанүй
йүэчжилер менен усундардын өз ара карама-каршылыгын пайдаланууга
аракеттенген. Ал өзү тарбиялап өстүргөн усун өкүмдарынын жетим баласына
«күнбий» титулун берип, аны кайрадан усундардын өкүмдары жарыялап, вассал
(өзүнө көз каранды бийлик эгеси) катары эсептеген. Усундарга өзүнүн батыш
тараптагы чек арасын бекем кармап туруу милдети тапшырылган.
Усундар ээлеп калган жаңы жер — Жуңгария ойдуңу эле. Алтай менен Чыгыш
Теңир-Тоонун аралыгын ээлеген бул ойдуң мал чарбачылыгы үчүн ыңгайлуу
болгон. Биерде усундар менен коңшулаш кыргыздар жашагандыгы болжолдонууда.
Алар да хуннулардын мамлекетинин карамагында болчу.
Модэ-шанүй б.з.ч. 177-ж. өзүнүн мамлекетин Хань сулалеси тең ата мамлекет
катары расмий таанууга жетишкен. Хань сулалесинин императору Вэнь-ди менен
Модэ бири-бирин «бир тууган — деп жарыялаган. Дал ушул кырдаалда Жуңгарияда
туруп калган усундар хуннулар менен саясий ынтымакты бузбай жашоодон башка
арга табышкан эмес.
Йүэчжилерге каршы бирдиктүү согуш. Усундар Хунну дөөлөтүнүн вассалы
жана ынтымакташы катары бул эки элдин жалпы жоосу — йүэчжилерге каршы
уруштарга катышууга милдеттүү болгон.
Модэнин саясатын уланткан анын уулу Лаошан-шанүй ийгиликтүү түрдө могуш
жортуулдарын жасап, акыры йүэчжилердин Дуньхуан аймагындагы мамлекети
ойрон болгон (б.з.ч. 165-ж. чейин). Өкүмдары өлтүрүлгөн йүэчжилердин басымдуу
бөлүгү («чоң йүэчжилер» хуннулар менен усундардын кысымынан улам Жети-Сууга
чейин сүрүлүүгө аргасыз болгон.
Усундардын Жет и-С ууну ээлеши. Модэ-шанүйдүн тарбиясын алган
усундардын күн-бийи Лаошан-шанүйдөн йүэчжилерге каршы жортуулду улантууга
руксат сурайт. Бул тууралу кытай тарыхчысы Бань Гу төмөндөкүдөй жазат: «Күнбий толукшуп турган кезең эле. Ал шанүйдөн өз атасы үчүн (йүэчжилерден) өч
алууга руксат сурады. Батышта ал чоң йүэчжилерге кол салып, аларды таш-талкан
кылды. Чоң йүэчжилер кайрадан батышка үркүштү жана Дася (Бактрия) жерлерине
журт которушту».
Лаошан-шанүйдүн көзүнүн тирүүсүндө Чыгыш Түркстандын бир катар түндүк
аймагын, Борбордук Теңир-Тоону, Жети-Сууну усундар ээлеп калган. Бул окуя б.з.ч.
165— 160-жылдарды өз ичине камтыган. Усундардын батышка көчүшүн кытай
булактар шанүйдүн (б.а. Лаошандын) өлгөн мезгилинен кийин болду, — деп
жазышат.
Усундардын өзүн эгемен жарыялашы. Теңир-Тоонун кеңири аймагын ээлеп
калган усун өкүмдары хуннулардын бир кыйла батышка алыстап кеткенин
баамдады. Өз элинин келечегин ойлогон күн-бий усундардын мамлекеттик көз
каранды эместигин калыбына келтирүүнү эңседи.
Лаошан-шанүйдүн көзү өткөн соң (б.з.ч. 161 — 158-жж. аралыгында) күн-бий
жаңы Усун мамлекетин түзүп, өзүн хуннулардан көз каранды эмес деп жарыялады.
188

www.bizdin.kg

Кытай булактар да бул өлкөнү уруу бирикмеси катары эмес «Усунь-го» — «Усун
мамлекети» деп белгилешет.
Усундардын 120 миң түтүнү болгон (калкы — 630 миң адам эле. Алардын
аскеринин саны 188 800 адамга жеткен. Бул санга усундардын таман астында калган
калктын да аскер күчү кошулуп айтылган болуусу мүмкүн.
Усундардын борбор шаары. Усундардын баш калаасы катары Ысык-Көл
аймагындагы Чигу шаары негизделген. Бул шаар азыркы түшүнүгүбүздөгүдөй же
отурукташкан байыркы калктардыкындай шаар болгон эмес. Оболу анда
көчмөндөрдүн күн-бийинин ордосу гана тигилген.
Кийинчерээк, б.з.ч. I кылымда, Чигу шаарында кооз имараттар да курулган.
Маселен, усундардын күн-бийине каныша катары күйөөгө берилген кытайлык бек
бийке үчүн атайын кытайлык үлгүдө ак сарай курулган. Бул ак сарай жок дегенде
эле кытайлыктардын бай адамдарынын короо-жайлуу үйүндөй болсо керек,— деген
пикирлер бар.
Чигу шаары б.з.ч. I кылымда сыртынан атайын коргон менен курчалган. Ал
коргон бир катар убакытка сырткы душмандан коргонуу, алардын чабуулуна
туруштук берүү максатында курулган.
Азыркы тапта кыргыз окумуштуулары байыркы Чигу («Чигучэн» «Кызыл
өрөөндөгү коргондуу кыштак» деп кытайчадан которулат, усундар берген аты
кандай болгону маалым) шаарынын орду катары Сары-Булуң шаар чалдыбарын
көрсөтүшүүдө. Сары-Булуң шаар чалдыбары Ысык-Көлдүн түштүк-чыгышыраак
булуңунда, Түп-Каракол багытында жайгашкан. Байыркы доордо кытайлыктар
«Кызыл өрөөн кыштагы» деп жазса, азыркы тапта Сары-Булуң деп бул жердин
аталышы кызыгууну туудурбай койбойт.
Чигу шаарында алгачкы тургун жай, кыштак катары негизги усундар келгенге
чейин эле пайда болгону, тиграхауда сактарынын доорунда эле биерде көчмөн мал
чарбачылыгы менен кошо отурукташкан дыйканчылык чарбасынын орун
алгандыгы далилденүүдө. Ысык-Көлдөгү дыйканчылык очоктору Чыгыш
Ферганадагы дыйканчылык маданият менен үн алышып турат. Себеби бул
аймактарда б.з.ч. II к. ортосуна — усундар келгенге чейин бири-бирине тектеш же
коңшулаш тиграхауда сактары жашаган.
Ал эми Чигу шаарына усундар келгенден кийин да дыйканчылыктын ЫсыкКөлдө улантылышы, кол өнөрчүлүктүн ырааттуу жашай бериши сактардын
кандайдыр-бир бөлүгү усундардын арасында калып, аларга жуурулушканын
айгинелейт.
Чжан Цяндын усундарга элчилиги. Б.з.ч. 128-ж. кытайлык офицер, хунну
жергесиндеги тыңчы жана йуэчжилерге сапар тарткан элчи Чжан Цянь өзүнүн хунну
аялы, баласы, хунну шериги Таны болуп он жылдай кармалууга аргасыз болгон
хунну өлкөсүнөн батыш тарапка качып чыкты.
Ал чакан жан-жөкөрлөрү менен Чыгыш Теңир-Тоонун күңгөй (түштүк) тарабы
аркылуу батышка илгерилей берди. Өзү аралаган усун уруулары «салт-каадасы
менен хуннуларга окшош экендигин» да баамдады. Акыры Борбордук Теңир-Тоонун
ашуусунан өтүп, усундардын байтактысы жайгашкан көлгө туш келди.
Өздөрүн хуннулардан эгемен сезип калган усунар Чжань Цянга Тоскоол болбой,
ал сапарын андан ары Давань мамлекетин (Түштүк Кыргызстанды) көздөй
уланткан. Өзү болгон жерде ал тил табышып сүйлөшө алган жана кызыккан
өлкөлөрүнүн жайгашкан орду, аймагынын көлөмү, калкынын кесипчилиги,
аскердик күчтөрү, табигый байлыктар тууралу ар тараптуу маалыматты чогулта
берген. Император У-динин келечекки батышка карай баскынчылык саясаты үчүн
бал маалыматтар ишенимдүү багыт болгон.
189

www.bizdin.kg

Чжан Цянь өз чининен ажырап, карапайым адамга айланып калгандан кийинин
да (б.з.ч. 122-ж.) император У-ди анын кеңештерине кызыгып турган. Бир чети б.з.ч.
199-жылдагы хуннуларды жеңген салгылашуулардан соң Хэси өткөөлүн толук
ээлеп, Дуньхуанга (б.з.ч. 111-ж.) чейин өзүнүн бекем коргонуу жайларын курууга
жетишкен менен, кытайлыктар, экинчи чети, саал алсырап калып, хуннуларды
алардын башка бир жоосунун күчү менен жеңүүнү ылайык табышкан.
Дал ушундай акылды У-диге Чжан Цянь айткан, Усундарды өзүбүзгө тартып, алар
менен «тууганчылык ынтымакты» түзсөк, алар хань императоруна баш ийип
калышаар эле. Натыйжада хуннулардын оң колун кесип салаар элек,— деген Чжан
Цянь.
Мында «оң колду кесип салуу» сөзү оң канат, борбордук бийлик, сол канат болуп
бөлүнгөн хунну башкаруу системасын эскерип турат. Усундар менен күрөштө
хуннулардын батышындагылары, б. а. оң канаты алагды болмок.
Чжан Цяндын башка бир кеңеши — усундар менен ынтымакташып алып, андан
да батышыраактагы чоочун өлкөлөрдү да Кытайга имерип, аларды «сырткы
букараларга» айлантуу керек,— деген ой болду.
Ушул кеңештерге толук ынанып, б.з.ч. 116-жылдын тегерегинде У-ди өз элчиси
катары Чжан Цянды усундарга жиберген.
300 аскер, көп сандаган белек-бечкек менен келип, Чжан Цянь усундардын күнбийи тарабынан дурус кабыл алынган. Чигу шаарынан ал өзүнүн жардамчыларын
Орто Азиядагы, Түндүк-Батыш Индиядагы бир катар өлкөлөргө элчилик тапшырма
менен аткарган. Бир эле учурда түздөн-түз Кытай менен ушул аймактардагы
өлкөлөрдүн соода мамилелери түзүлгөн.
Чжан Цянды б.з.ч. 115-ж. усун күн-бийи чоң урмат-сый менен узатып, өзүнүн
элчилигин да жооп иретинде Хань сулалесинин байтактысына жиберген. Ү-ди болсо
усундардын өкүмдарына бек бийкелердин бирин белек-бечкек менен кошо жөнөтүп,
кытайлык Хань дөөлөтү Усун мамлекети менен «тууганчылык ынтымакты» түзгөн.
Усундардын Кытай жана Хунну дөөлөттөрү менен мамилеси (б.з.ч. II к. акыр
ы). Усундардын мамлекети б.з.ч. II кылымдын акырында азыркы Түндүк
Кыргызстандын, Түштүк-Чыгыш Казакстандын аймагын, ошондой эле Чыгыш
Теңир-Тоонун бир катар жерлерин ээлеп турган. Чыгышында алар хуннулар менен,
батышында — Кангүй өлкөсү менен, түштүгүндө — хунналарга салык төлөп турган
чыгыш түркстандык чакан мамлекеттер менен чектешип турган.
Ушундай кырдаал усун күн-бийинин кылдат тышкы саясатты жүргүзүүсүн
кылган. Хуннулар менен кытайлар Чыгыш Түркстан үчүн айыгышкан күрөшүн
улантып жаткан эле.
Усун күн-бийи Кытай менен мамилени түзүүгө макул болсо да, ачыктан-ачык
хуннуларга каршы чыгууну туура көрбөдү. Ал өзү үчүн нейтралдуу — калыс саясат
жүргүзүү жолун тандады. Бул саясаттын көрүнүшү — «тууганчылык ынтымак»
түзүү ырасымы аркылуу айгинеленет: усун күн-бийи бир эле учурда хуннулардын
кызына жана кытайлык бек бийкеге үйлөнүүгө чечим кылган.
Усундардын чарбасы. Усундар жалпысынан көчмөн мал чарбачылыгы менен
кесиптенишкен. Усундар жылкы, уй, кой, эчки өстүрүшкөн. Кытайлык булактар:
«Усунар дыйканчылык менен да, багбанчылык менен да кесиптенбейт. Алар малы
менен бир жерден экинчи жерге конуш которуп, суунун жана жайыт отунун
ыңгайына карап көчүшөт»,— деп баяндашат.
Арийне, бул маалыматтар б.з.ч. II кылымдын акырына таандык. Усундар түзгөн
мамлекеттин аймагында кийинчерээк аларга жуурулган башка калктар да болгон.
Алар усундар келгенге чейин эле дыйканчылык менен кесиптенген. Натыйжада,
алардын таасири менен, усундар да б.з. алгачкы кылымдарында жарым көчмөн
190

www.bizdin.kg

турмушта жашап, кайсы-бир бөлүгү отурукташканы (жатакта калганы) тууралу
бүтүм чыгарууга болот.
Маселен, археологдор Чүй жана Ысык-Көл өрөөндөрүнөн усундардын дооруна
таандык тургун жайлардын, кыштактардын изин табышты. Кара-Балтада жана Түп
булуңунда жайгашкан усун доорунун кыштактарында дыйканчылык негизги чарба
тармагы болгону айгинеленүүдө. Ал түгүл жасалма сугат үчүн арыктар чабылганы
да маалым болууда.
Усундар жана алардын арасындагы сактардын калган-каткан бөлүктөрү кол
өнөрчүлүгү менен да кесиптенишкен. Ар кыл карапа идиштери, чопо ийик, сөөк
буюмдар, таш жаргылчактар, колодон жасалган аш шаймандары, «айбанаттык
стилде» жасалгаланган зергердик металл (алтын, коло, жез ж.б.)буюмдары,
темирден жасалган жебе учтары археологиялык казуулар учурунда табылган.
Маселен, Челпек көрүстөнүндө (Караколдун жаны) сабы жомоктогу куштун башы
сыяктуу жасалган коло күзгү да табылган.
Усундар үчүн да аң уулоочулук көчмөн чарбачылык жүргүзүүдө мааниси бар
кошумча азык-түлүк табуучу тармак болгон.
Саясий түзүлүш. Усундардын мамлекети хуннулар түзгөн дөөлөт сыяктуу эле
көчмөндөр бийлеген монархиялык мамлекет болгон. Монархтын титулу — «күнбий» (куньмо, гуньмо) деп аталып, эң алгач бул даражаны усундардын бийлик эгеси
хунну өкүмдары Модэ-шанүйдөн алган.
Айтмакчы, хуннулардын акимдик башкаруусунда «жичжуван» («Күн ээрчиген
бек», «Күнгө кубаланган бек») деген даража болгон. Бул «Күн кубалаган бек»
шанүйдүн өзүнүн уулуна ыйгарылуучу «сол канаттагы (чыгыштагы) сянь-ван»
даражасынан төмөнүрөөк болгон.
Демек, оболу «күн-бий» даражасына усун өкүмдары алганда, батыштагы — күн
батуучу тараптагы хунну чектерин ишенимдүү кайтаруучу бий катары, б.а. Хунну
мамлекетинин башкаруу системасынын ичинде деп эсептелгенин болжолдоо кыйын
эмес. Чжан Цянь да император Ү-диге усундарды «хуннулардын оң колу» катары
мүнөздөгөн эле. Бирок кийин усундар эгемендигин жарыялаганда да «күн-бий»
титулун сактап калышкан, себеби ал саясий практикада алынып кеткен эле. Тилдик
тектештик да мында өз ролун ойногон (Орто кылымдардагы огуз каган тууралу
уламышта да анын урпактарынын, б.а. мураскерлеринин бири «Күн-хан» аталган).
Күн-бийдин монархиялык бийлиги чектелүү мүнөзгө ээ эле. Ал аксакалдардын
кеңешинде маанилүү маселелерди талкуулаган.
Усундардын күн-бийи да мамлекеттик башкаруу системасын хуннулардын
үлгүсүндө түзүүгө аракеттенген. Себеби хунну көчмөн мамлекетинин өзгөчө күчкубаты, кадыр-баркы анын саясий тажрыйбасын пайдаланууга түрткү болгон. Усун
мамлекети эки башка канатка жана аларды бириктирген чордондук бийликке
негизделген (орто кылымдарда да кыргыздардын оң канат, сол канат болуп
жиктелиши, алардан саал обончо ичкилик тобунун болушу — кыргыздардын
байыркы хуннулардан алган тажрыйбасынын тарыхый калдыгы болуп саналат).
Коомдук түзүлүш. Усун коому Борбордук Азиянын талаа мейкиндигин өзүнө
багындырган коңшулары — хуннулардыкына окшош болгон. Биерде эрте
феодалдык мамилелер өнүгө баштаган.
Эзелки уруу ак сөөктөрү өз алдынча жогорку тап катары ажырымдалып чыккан.
Усундардын бай жашагандары 4—5 миң башка жеткен жылкы үйүрлөрүнө ээ
болгон. Ал эми мынча көп малды үзгүлтүксүз багуу үчүн мындай бай адамдардын
кеңири жайытка ээ болуп турушу түшүнүктүү.
Коомдук байлык кембагал малчылардын, жатактардагы жарым көчмөндөрдүн,
кыштактардагы дыйкандардын жана ар кыл кол өнөрчүлөрдүн эмгеги менен
жаратылган. Кулдар да болгон. Алар согуш жортуулдары учурунда келген «олжо
191

www.bizdin.kg

кулдар» эле. Негизинен, керт башы эркин кембагалдар башкы өндүрүүчү күч болуп
эсептелет.
Усундардын уруулары да патриархалдык өзөгүн сактаган, бирок аймактык
негизде түзүлгөн.
Көчмөн турмуш таризи. Усундардын көчмөн турмушу тууралу кытай булактары
ар кыл маалымат берет. Маселен, усун күн-бийине турмушка берилген кытай бек
бийкеси өз тагдырына таарынып, арман сыяктуу ырлар жазган. «Жердин эң четине
мени күйөөгө беришти, алыска, чоочун өжөгө, усун бийлик эгесине. Ууктар (ңүн-лу)
— менин үйүм, кийиз — дубалым, эт — жечү тамагым, айран — ичээрим»,— деп ал
муңканган. Дан өсүмдүктөрү, күрүчтүн ар кыл түрү, жашылча-жемиш негизги
рационун (тамак-аштын өзөккү элементтерин) түзгөн Кытайдан келген тектүү
кыздын бул көргөн күнү өзүнө кордук сезилсе, усун көчмөнү үчүн кадыресе
турмуштун татынакай бир үзүмү эле.
Кыштоочу (жатак) жерлерде усундар топурактан дубал согуп, жер теле' сыяктуу
жепирейген үйлөрдү да курууга өтүшкөн. Ошондой үйлөрдүн калдыгы Чүй боорунда
(Кара-Балтада) табылды. Таштан курган имарат (Дароот-Коргон) жана жыгач
устундар менен курулган үйлөр (Жергес коргону)да болгону айгинеленүүдө.
Үй-бүлө мамилелери. Усундардын үй-бүлөсү хуннулардыкындай эле
патриархалдык мүнөздө болгон. Аялдын күйөөсү (балдардын атасы) бүлөнүн
кожоюну эле. Тектүү, бай усундар көп аял алууга мүмкүн болгон.
Усундардын үй-бүлө мамилелеринде левират салты да учурайт — күйөөсү
өлгөндө жесир аял өз кайнисине (кайнагасына) берилип, ал үчүн төлөнгөн калың, ал
төрөгөн балдар ошол уруктун ичинде сакталып калган.
Усундун күн-бийи карып калган чагыда өз канышасы — Кытайдан келген бек
бийке өзү өлгөндө мураскерине кайра турмушка чыгуусун, ошону менен Кытай
менен мамилелерди үзгүлтүксүз сактоону каалаган. Мындай салтты көрбөгөн —
укпаган кытай бек бийкеси эмне кылаарын билбей Хань императоруна кат жазат.
«Өзүң жашаган мамлекеттин салтын туткунуң, усундар менен биргелешип туруп
мен хуннуларды таш-талкан кылышым керек», — деп ага жооп берилген.
6. УСУН МАМЛЕКЕТИ Б. 3. Ч. II К. АКЫРЫ — Б. 3. V К. АРАЛЫГЫНДА

Усундардын түштүк коңшулары. Борбордук Теңир-Тоонун түштүк жактарында
— Чыгыш Түркстандын оазистеринде бир нече мамлекет (ар кыл көлөмдөгү 34
өлкө) болгонун Бань Гунун ж. б. кытай тарыхчыларынын эмгегин үйрөнүү менен
билебиз. Алардын көпчүлүгүнүн калкы индоевропалык тилдердин эң чыгышка
жеткен бутагына кирген. Албетте, бул өлкөлөр байыркы түрк (прототүрк) уруулары
жана өлкөлөрү, прототибеттиктер, Кытайдан, Индиядан келген ар кыл этностордун
өкүлдөрү менен тыгыз тарыхый алакада болгон.
Бул өлкөлөрдүн ичинде усундар менен өзгөчө тарыхый (саясий, чарбалыксоодалык) алаканы жүргүзгөн өлкөлөр катары Крорайна (Лобнор көлүнүн
атырабында), Турпан (Алыскы Цзүйши жана Жакынкы Цзүйши өлкөлөрү), Жаркент
(байыркы аты — Соңзүй), Кашкар (Сулэ), Куча (Цзүйцзы же Гүйцзы), Хотан
(Юйтянь) сыяктуу өлкөлөрдү кошууга болот. Кээде Кучага баш ийип, кээде андан. өз
алдынча саясат жүргүзгөн анын аймагындагы Вэньсу (Үч-Турпан), Гумо (Ак-Суу)
шаар мамлекеттерин эскерип өтүү ылайык.
Лобнордун жанындагы Крорайна мамлекетинин аймагында усундардын калганкаткан тобу жашагандыгы айгинеленүүдө. Б.з.ч. 108-ж. Крорайна өлкөсү да усундар
сыяктуу оор абалда калып, бирок нейтралитет саясатын усундардан банжачараак
жүргүзгөн. Эгерде усун күн-бийи бир эле учурда кытайлык жана хуннулук бек
бийкелерге үйлөнсө, Крорайнанын өкүмдары бир эле учурда аманат катары бир
192

www.bizdin.kg

уулун хуннуларга, башка бир уулун — Хань сулалесинин императоруна жиберүүгө
аргасыз болгон. Бул — Крорайна эки өлкөгө тең көз каранды дегендикти билдирген.
Усундардын түштүгүндөгү мамлекеттердин бири — Кашкар Тарим өрөөнүнүн эң
батыш аймагында жайгашкан. Биздин замандын чегинде Кашкардын (Сулэ) калкы
бир жарым миң үй-бүлөдөн, б.з. II кылымда 21 миң үй-бүлөдөн турган, — деген
маалымат бар. Кашкар өлкөсү б.з.ч. II кылым — б. з. I кылымдарда коңшусу Кучанын
таасири астында болгон.
Куча (Цзүйцзы) мамлекети б.з.ч. I кылымда Чыгыш Түркстандагы эң ири
мамлекет болгон. Анын калкынын саны 80 миң адамга жеткен (бул санды өтө эле
көбөйтүлүп айтылган деген пикир бар. Балким, Кучанын таасирине кирген Кашкар
ж.б. чөлкөмдөрдүн калкы да кошулуп айтылган болуусу мүмкүн).
Кучадан түндүктү карай Бедел ашуусу аркылуу Ысык-Көл аймагына соода жолу
өткөн. Усундарга карай сапарга чыккан кытай соодагерлери жана элчилери Куча
мамлекетинин ички-тышкы саясатына да багыныңкы болушкан.
Б.з.ч. I кылымдагы Кучанын таасирдүү падышасы Цзянбинь деген адам болгон.
Ушул кылымдын 60-жылдарында болуп өткөн окуялар анын ысмын кытай
жылнаамаларында калтырган. Усун күн-бийинин кытайлык бек бийкеден төрөлгөн
улуу кызы Кытайга окууга жөнөтүлгөн. Ал таятасынын өлкөсүнөн кытайлык музыка
аспаптарында ойноого үйрөнүп келмек эле. Кербен Кучадан өтүп бара жатканда
алиги Цзянбинь деген падыша кызды жибербей кармап калат да, акыры өзү ага
үйлөнөт.
Усун күн-бийинин күйөө баласы болуп калган Цзянбинь бул жары аркылуу
Кытай менен да мамиле түзүүгө жетишкен. Б. з. ч. 65-ж. ал өз жары менен Кытайдын
баш калаасы Чаньанга келип, бир жыл турган. Кайтып келип өз байтактысы Янь
шаарында (азыркы Куча шаарынын жанындагы Пилан шаар чалдыбары) кытайлык
архитектуралык салтка негизденген ак сарай курган.
Бул ак сарай жергиликтүү салттан таптакыр айырмаланып тургандыктан, аны
жактыра бербеген Кучанын калкы: «Эшек дейин десең, эшек эмес, ат дейин десең, ат
эмес, өзүбүздүн кучалык бегибизге окшогон качыр чыгып калды», — деп
келекелегени маалым.
Б. з. ч. 59-жылдан тартып Куча өлкөсү «Батыш аймагынын башкы төбөлүнүн», б.
а. Хань кулалесинин эң батыштагы Генерал-протекторунун чордонуна айланган. Ал
эми б. з. I кылымында хунналар менен кытайлыктар бул өлкөнү алмак-салмак ээлеп
турган. Б. з. IV к. (384-ж.) Кучадан туткунга түшүрүлүп, Кытайга алынып кеткен
айтылуу Кумаражива бутпарас (буддизм) динине таандык адабиятты кытай тилине
которуунун жаңы доорун баштаганы маалым.
Кучадан чыгышыраакта — Куча менен Турпан оазисинин аралыгында — Яньци
аттуу мамлекет болгон (Л. И. Гумилев бул өлкөнү шарттуу түрдө Кара-Шаар ден
белгилейт). Туш тарабы тоолор аркылуу корголгон бул өлкөнүн борбору Юаньцай
шаары азыркы Бостон-Нор көлүнүн түштүк-батышындагы Богодаби шаар
чалдыбары менен окшоштурулат. Бул өлкөдө «тохардык А тили» деп илимде
аталган индоевропалык тилдеги (брахми жазмасындагы) жазма маданияты
өнүккөн. Биерде күрүч, таруу, буудай, буурчак, жүзүм өстүрүлгөн. Тыт жыгачын
өстүрүшкөн менен жибек токуунун сырын билишкен эмес. Бул өлкөдө төө жана
жылкы да өстүрүшкөн.
Кара-Шаар (Яньцы) өлкөсүндө маркум өлгөндө анын сөөгүн өрттөп, күлүн
көмүшкөн. Андан соң жети күн бою маркумдун азасын күтүшкөн (сөөк өрттөө салт
Чыгыш Теңир-Тоодон Эне-Сайга кеткен байыркы кыргыздарга да таандык болгонун
салыштыруу үчүн айта кетели). «Яньци» аталышы «арси» этноними катары
калыбына келтирүү аракеттери да бар.
193

www.bizdin.kg

Кара-Шаар өлкөсү менен усундардын жана хунналардын өз ара карым-катнашы
болгондугун боолголоо керек. Арийне, заманыбызга жеткен жазма эстеликтер бул
тууралуу конкреттүү бай фактыларды берген эмес.
Чыгышта болсо — Жунгариянын түштүк аймагында хунналардын хучжүй уруусу
усундарга чектеш турган. Аларга байыркы кыргыздар коңшулаш болгону
болжолдонууда.
Усундардын түндүк-батыш жана батыш коңшулары. Усун мамлекети түндүкбатыш тарабынан Кангүй мамлекети менен чектелген. Бул эки өлкөнүн ортосунда,
Жети-Суунун түндүк-батышында, чакан бир Учаньму деген өлкө да болгону, дайыма
бул «көпүрө» өлкөгө коңшулары өз кысымын жасап турганы кытай булактарынан
маалым.
Ал эми Усун мамлекетинин батышындагы Давань (Даюань) өлкөсү тууралу
өзүнчө сабакта кеңирирээк айтылат. Давань мамлекетинин батышыңда Кушан
өлкөсү (чоң йүэчжилер) орун алган.
«Тууганчылыкка негизделген» эки ача ынтымак. Усундардын өздөрү жазып
калтырган кандайдыр бир тарыхый эстелик сакталып калбагандан кийин, алардын
саясий тарыхы чыгыш коңшулары — Кытайдын ак сарай тарыхчылары жазып
кеткен үзүл-кесил маалымат аркылуу гана чагылдырылат.
Б.з.ч. II r. акырында Кытай батышка карата баскынчыл саясатын жандандырып,
б.з.ч. 108-ж. Крорайнаны басып алды. Алашань талааларына — чыгышка кайра
көчүп баруу тууралу кытайлык сунушту четке кагып, Теңир-Тоодо кала берген
усундар бул окуяны чочулоо менен кабыл алышты. Лобнор аймагы
кытайлыктардын таман астында калганын билген соң, усундардын карып калган
күн-бийи б.з.ч. 107-ж. кытайлык элчиликти кабыл алып, бул өкүлчүлүк менен кошо
жиберилген кытайлык бек бийкеге үйлөнүүгө аргасыз болду.
Кексе усун өкүмдары ошол эле учурда кытайлыктардын таасирдүү жоосу болгон
хунналардын шанүйүнүн кызын да тосуп алып, аны өзүнүн байбичеси (улуу аялы),
кытайлык бек бийкени — кичи аялы катары жарыялады. «Тууганчылыкка
негизделген» бул ынтымак, ошентип, эки ача максатты көздөп, Усун мамлекети бир
эле учурда Кытайга да, Хунну дөөлөтүнө да өзүнүн каршы эмес экендигин,
лоялдуулугун далилдөөгө умтулган.
Даваньга каршы саясат. Б.з.ч. 104—103-жж. кытайлар Давань өлкөсүнө алгачкы
ирет жортуул жасап, б.з.ч. 102—101-ж. кайрадан Даваньга басып киришкен. Усундун
күн-бийи да өз ынтымагынын негизинде Кытай тарап үчүн 2 миң атчан аскер
даярдаган. Арийне, маалыматтарга караганда, усундар бул согушка түздөн-түз
кийлигишкен эмес.
Чеши менен күрөш. Усундардын байтактысында б.з.ч. I к. башында хуннуларды
жактаган топ да, кытайчыл багытты тутууга үндөгөн топ да болгон. Ал эми
хуннулардын айрым козголоңчулары болсо б.з.ч. 85-ж. хүчжуй уруусунун бегин
усундарга каршы чыр-чатак чыгарууга үндөгөн, бирок Жунгарияда усундар менен
тынч коңшулашып жашаган хүчжуй уруусу мындай журт бузаар аракетке барган
эмес.
Акырындап усундардын ичинде да кытайчыл багыттын тарапкерлери
күчтөнгөн. Усундардын күн-бийине жиберилген Гяй-йү ысымдуу экинчи кытай бек
бийкеси ордо ичинде ар кыл күбүр-шыбырды, топчолорду уюштурууга маш эле. Бир
күн-бийден экинчисине (мураскерине) өтүп, төрөгөн балдарынын ичинен бир кызы
Кучанын бегинин аялы болуп калган, дагы бир уулу Жаркентти бийлегени маалым.
Кытайчыл багытты Гяй-йү байбиче тымызын башкарууга жетишкен.
Б.з.ч. 80-ж. усундарга каршы хуннулар менен Турпан өрөөнүндөгү чакан Гуши
өлкөсүнүн (б.з.ч. 108-жылдан тартып аны кытайлыктар «Чеши» деп аташкан)
аскерлери менен бирдикте ачыктан-ачык согуш жортуулуна чыгат. Усундар менен
194

www.bizdin.kg

ымаласы дурус болгон Куча, Жаркент бектиктери соода жолунун түйүнүндөгү Чеши
өлкөсү үчүн ыңгайсыз жагдайлар түзгөн атаандаштар эле. Аларды жеңүү үчүн оболу
усундардын күчүн майтаруу зарыл болгон.
Усундардын айрым жерин каратып, хуннулар менен чешиликтер кытайлык бек
бийке Гяй-йүнү өткөрүп берүүнү, Кытай менен ынтымакты жоюуну усундардан
талап кылышкан. Усундун күн-бийи Унгүйми болсо кытайлык жардам аркылуу
Чеши аймагында да өзүнүн соодасы үчүн жагымдуу кырдаал түзүүгө ниеттенген.
Ошентип, б.з.ч. 80-жылынан тартып усундар менен хуннулар бири-бирине каршы
согуш абалында калышты.
Усун-кытай согуш ынтымагы жана б.з.ч. 72—71-жж. Хунну дөөлөтүнө каршы
уруштар. Хуннулардын ачык кысымы башталганда усундардын күн-бийи Унгүйми
жана байбичеси Гяй-йү жардам сурап Кытайга
кайрылышты. Б.з.ч. 73-ж. алар жиберген элчилик Кытайга келип, хуннуларга
каршы согуш ынтымагын түзүү сунушун жеткирди.
Хань сулалесинин жаңы императору Сүйан-ди үчүн бул сунуш майдай жаккан.
Б.з.ч. 72-ж. Кытайдын кошуундары (160 миң жеңил куралданган атчандар)
чыгышта — Ордос жана Хэси өткөөлдөрү аймактарында хуннуларга каршы урушка
кирди. Арийне, алардан хуннулар журт которуп көчүп кетип кутулушкан. Бирок
ошол эле жылы батыштан жасаган усундардын жортуулу хуннулар үчүн оор баага
турду. Алар шанүйдүн кайнатасын, келинин, бир канча батыш канаттагы бектерин,
39 миң адамын туткундап жана 700 миң баш малын олжолоп алышкан.
Б.з.ч. 72-ж. акыры 71-ж. башына туура келген кыш мезгилинде хунналар жооп
иретинде усундарга каршы чапкын уюштурду. Арийне, алар кайра тартканда кыш
ызгаарында же оту жок, же жеми жок аттары жан берип, бул жортуулга чыккан
хунну аскерлеринин көбү өздөрүнөн-өздөрү кырылган.
Чыгыш жана түндүк элдери менен ынтымак. Б.з.ч. 70-жылдардын акырында
усундар хуннуларга каршы айыгышкан күрөшкө өзүнүн жоосунун чыгыштагы жана
түндүктөгү көз каранды коңшуларын тартууга ниеттеништи.
Хуннулардын түндүгүндөгү динлиндер жана байыркы дунхулардын
бутактарынын бири болгон Маньчжуриядагы ухуандар батыштагы усундар менен
ынтымак түзгөн соң, б.з.ч. 71 -ж. жайында көтөрүлүш чыгарышты. Үч тараптан тең
хуннулар согуш отунун ичинде калды. Ал эми түштүк тарапта — Кытай бар эле.
Динлинь жана ухуандар менен жашыруун алака түзүү усундардын дипломатиялык
чоң ийгилиги эле. Бул жортуулдар усундар үчүн жеңиштүү аяктаган.
Ишке ашпаган сарай төңкөрүшү. Б.з.ч. 60 жылдары усундар Кытай менен дурус
алакасын уланткан. Арийне, кытай менен «тууганчылыкка негизделген»'
ынтымакты улантууга макул болбой, хуннуларга жан тарткан усун төбөлдөрү да
болгон. Тышкы саясаттагы бул эки ача мамиле усундардын ички ыркынын
кетишине өбөлгө болгон.
Б.з.ч. 64-ж. кытайчыл саясатты жүргүзгөн күн-бий Унгүйми каза болгон. Ал өлөөр
алдында өзүнүн улуу баласына кытай тектүү аялы Гяй-йүнү никелештирип, Хань
сулалеси менен «тууганчылыкка негизделген» ынтымакты үзгүлтүксүз улантууну
каалаган. Иш жүзүндө бул усун тактысынын күн-бийдин аталаш бир тууганына өтүү
салтын бузуу аракети эле.
Бирок Унгүйми кудалашуу жөрөлгөсү бүтө электе каза болгон да, бийлик уулу
Юаньгүймиге эмес, аталаш бир тууганы Нимиге өткөрүлгөн.
Ними күн-бий хунну байбичеден төрөлгөн эле. Кытайлык «Куаи-ван титулун
алган Ними ошентип Гяй-йү байбичеге никелешип, андан уул көргөн.
Хуннулардын жээни болгон адамдын тактыга отурушу кытайларга да, алардын
саясатын жүргүзгөн Гяй-йүгө да жаккан эмес. Б.з.ч. 52-ж. ал усун ордосуна келген
кытайлык ири ак сөөктөр Вэй Хо-и жана Жень Чан менен тымызын сарай
195

www.bizdin.kg

төңкөрүшүнүн долбоорун макулдашкан. Бирок той учурунда кылыч жеген Ними
күн-бий атына жетип, качып чыгууга үлгүргөн.
Усундар бир нече ай бою каны кайнап, төңкөрүшчүлөрдү жазалоо үчүн Чигу
шаарындагы Гяй-йүнүн ак сарайын жана кытайлык элчиликтин имаратын камалап
турушкан. Кучада жайгашкан Хань сулалесинин « Батыш аймагынын башкы төбөлү»
шашылыш жиберген кошуун келип гана арачалап калган. Алиги эки ак сөөк адам
Кытайдын борборуна алып келинип, башы алынган.
Усундардын күн-бийи Нимиге кечирим суроо үчүн кытайлык элчи жиберилген.
Ал кийинчирээк ыңгайын таап Нимини өлтүрүп салбаганы үчүн кытайлык бийлик
тарабынан жазалаганы маалым.
Хунну тараптагы топтун козголоңу. Кытайлык бек бийкенин усун канышасы
катары жүргүзгөн эки жүздүү саясаты жана ишке ашпай калган сарай төңкөрүшү
усундардын көпчүлүгүнүн Хань сулалесине карата нааразылык сезимин туудурган.
Б.з.ч. 59-жылдан тартып Куча мамлекети Кытайга толук көз каранды өлкөгө
айланганы аз келгенсип, «Батыш аймагынын башкы төбөлүнүн» мекемеси бул
өлкөгө көчүрүлгөндө Хань сулалеси Усун мамлекети менен түздөн-түз чектешип
калган. Кытайдын өзүнө каратып алуу коркунучу күчөгөн бул маалда ансыз да
антихандык маанай өсүп жаткан.
Ушул шартта маркум Унгүйми күн-бийдин хунну бек бийкесинен төрөлгөн
баласы Уцзүту кытайлыктарга каршы чара көрө албаган усун ордосуна каршы
козголоң баштаган. «Энесинин төркүнүнөн хунну аскерлерин» келет деп билдирген
Уцзүтуга усундар улам кошула беришти. Ними колго түшүп өлтүрүлүп, Уцзүту
бийликти тартып алган.
Усундардын эки канатка жиктелиши. Усундар антикытайлык тараптын
өкүлүнө бийлетип калганда, б.з.ч. 51-ж. Гяй-йүнүн кол алдындагы күйөөсү усун
болгон кытайлык ак сөөк айым Хань сулалесинин борборуна барып келип, элчилик
элдештиргич милдет өтөдү.
Натыйжада Уцзүту күн-бий бийликти атасы бир, бирок энеси — Гяй-йү болгон
бир тууганы Юаньгүйми менен бөлүшүүгө
макул болду. Усундар расмий турдө эки канатты түзүп калышты. «Улуу күн-бий»
даражасы кытай тараптын саясатын жүргүзгөн Юаньгүймиге тийди. Анын эли 60
миң түтүндөн турган. Ал эми хуннулар жагына тарткан Уцзүту «кичи күн-бий»
даражасын жана 40 миң түтүндү алып калды.
Улуу күн-бий Юаньгүйми бат эле каза болуп, ордуна кадыр-барксыз, жүүнү бош
уулу Сынми отурду. Бул учурда Гяй-йү каныша кытайга үч баласын алып кетип
калган (Кытайда ал дурус кабыл алынып, бирок көп узабай каза табат).
Усундардын эки канатка жиктелиши алардын ички саясий ынтымактыгынын
бошоң экендигин далилдеген. Мындай абал хуннулар үчүн да, Хань сулалеси үчүн да
жагымдуу эле.
Чигу шаарын хуннулардын кыйратышы. Түндүк-батышта Талас өрөөнү
аркылуу усундарга коңшулаш болгон Кангүй мамлекети б.з.ч. I к. ортосунда
хуннулар менен ынтымакта болуп, Усун мамлекетине каршы турду. «Түндүк
хуннулардын» бийлик эгеси Чжичжи-шанүй Жуңгарияга ордосун которуп, Уцзүту
күн-бийге сүйлөшүүлөр жүргүзүү үчүн элчи жөнөтөт.
Арийне, хуннумдардын бир бөлүгү Кытай менен мамилелешип жатканын билген
жана өзү да Кытай менен чатакташпоону каалап калган Уцзүту күн-бий бул элчинин
башын алдырткан.
Чжичжи-шанүй б.з.ч. 48-жылы Усун мамлекетине жүрүшкө чыгып, арийне, ЖетиСуута жетпей эле суукта карга буюгуп, көптөгөн аскери кырылып калат. 3 миң
аскери менен ал Каңгүй мамлекетинин чегине келген.
196

www.bizdin.kg

Б.з.ч. 47-жылдан тартып Каңгүй мамлекетине таянып алып, Талас тараптан
Чжичжи-шанүй усундарга каршы чапкын уюштуруп турган. Ал түгүл б.з.ч. 42-ж.
түндүк хуннулар кангүйлүк аскерлердин колдоосу астында Усун өлкөсүнө ири
жүрүш жасап, Ысык-Көл боюндагы Чигу шаарын каратып, байтактыны
кыйратышкан. Усундар убактылуу чыгыш тарапка үркүшкөн.
Усундардын кайрадан жеңишке жетиши. Кытайлык бийликтерге да түндүк
хуннулардын Усун мамлекетинин колун жеңиши жаккан эмес. Алар күч топтоп, өз
журтун бошотууга кайра аракеттерин баштаган усундарга жардам берүү үчүн
чыгыш түркстандык биргелешкен аскер күчтөрүн жиберген. Таласта б.з.ч. 36-ж. ири
салгылашууда Чжичжи-шанүй кабыт болуп, түндүк хуннулар талкаланган. Усун
мамлекети кайрадан калыбына келген.
Усун эгемендиги (б.з.ч. I к. акыры). Б.з.ч. 21-ж. усундардын күн-бийи Куча
өлкөсүндө жайгашкан кытайлык «Батыш аймагынын башкы төбөлү» менен
жолугушуп, сүйлөшүүлөр жүргүзүү үчүн Кучага келгени маалым. Демек, бул учурда
Усун мамлекети Хань сулалесинин өз алдынчалыгын сактап калганын көрүүгө
болот.
Бирок ич ара тактыны талашуу күрөшү кытайчыл жана ага каршы топтордун
ортосунда кийин да улантылган.
Коңшулары менен б.з.ч. I к. акырындагы мамилелер. Усундардын
сепаратисттик күчтөрү — жергиликтүү бектер өз алдынча саясий багыт тутууга
аракеттенген. Карып калган Цилими аттуу «улуу күн-бий» (Синмиден кийин
тактыга келген) кытайлык салтты, тартипти киргизүүгө умтулган. Ал түгүл өзүнүн
жайытын туугандарынан коруганга чейин барган.
Усун төбөлдөрү нааразы болуп, козголоң чыгарып, аны өлтүрүп салышты.
Кытайлыктар Цилиминин өчүн алуу үчүн аскерлерин жибергенде б.з.ч. 11-ж. усун
бектеринин бири 80 миң усунду түндүк-батыштагы Каңгүй өлкөсү тарапка көчүрүп
кетип баш пааналаган (б.з.ч. 3-ж. кытайлык аскерлерге тутулуп, бул бек өлтүрүлөт).
Б.з.ч. 5-ж. чыгышыраак аймактагы башка бир усун беги хуннулардын
журттарына кол салып, олжолуу кайткан. Арийне, тез эле Учжулү-шанүй артынан өч
алуу үчүн келип, бул бектин элин ойрондоткон. Ал өз уулун хунну шанүйүнө
аманатка берүүгө аргасыз болгон.
Б.з. I к. Усун мамлекети. Б.з. алгачкы кылымында Чыгыш Түркстандагы Куча
баш болгон мамлекеттер кытайлык баскынчыларды сүрүп чыгып, өз эгемендигин
калыбына келтирген. Усун мамлекети да, ич ара сепараттык күчтөрдүн чидерине
калган менен, көз каранды эместигин уланткан.
Б.з.4б—91-жж. Куча мамлекети хуннулардын тарабын жактап, Чыгыш
Түркстанда хуннучул саясатты жүргүзүп турган. Куча өлкөсүнүн түздөн-түз түндүк
коңшусу катары Усун мамлекети да хуннулардын шанүйлөрү менен ынтымакташып
туруусу да ыктымал.
Кытайлык баскынчы кошуунду жетектеген кол башчы Бань Чао (32—102-жж.
жашаган) Чыгыш Түркстанга кайрадан кытайлык таасирди орнотууну көздөп, б.з.
73-ж. тартып жүрүш жасаган. 80-ж. ал кытайлык императорго төмөндөкүдөй
мазмундагы катты жиберген:
«Кийинки убакта Цзүйми (кхарошти тилинде «Кхема» деп аталган чакан өлкө, ал
Хотан аймагында жайгашкан.—Авт.), Жаркент, Кашкар, йүэчжилер, усундар жана
Каңгүй (мамлекеттери) баш ийип берүүгө ниеттенип жатышат. Мен алардын күчүн
бириктирип туруп, Кучаны талкалоону жана жок кылууну каалап турам. Эгерде Куча
баш ийсе, анда Батыш чөлкөмдөгү жүз өлкөнүн калса бири калып, калбаса баары
багынган».

197

www.bizdin.kg

Каттагы «ниеттенип жатат» деп апыртылган сөз иш жүзүндө Усун, Кашкар,
Жаркент, Каңгүй ж.б. өлкөлөрдүн Кытайдан көз каранды эмес экендигин
айгинелейт.
Б.з. II—V кк. усун тарыхы жөнүндө. 91-107-ж.ж. Хань сулалеси кыска мөөнөткө
болсо да Кучаны багындырып турган. Арийне, усундардын өлкөсүнүн
эгемендигинин абалы тууралу так маалымат жок.
Б.з. II к. ичинде Кушан дөөлөтү Чыгыш Түркстандагы Тарим ойдуңунун түштүк
тарабын толук басып алган (II к. ортосу — 230-ж.) Арийне, усундардын жери Кушан
дөөлөтүнөн эркин калган.
Хань сулалеси кулаган соң (220-ж.) Кытай да Батыштан — Чыгыш Түркстандан
алыстап, ошондуктан усундар тууралу Н-У кылымдарга таандык маалымат
кытайлык жылнаамаларда дээрлик учурабайт.
Усундардын кайсы-бир бөлүгү б.з. III к. башында Чыгыш Теңир-Тоодо
жашагандыгын боолголоо мүмкүн. Себеби ушул доордо Турпан ойдуңундагы
Цзүйши мамлекети чыгыштан басып келген сяньбилер тарабынан каратылган кезде
кытайлык булактар «сяньбилер батышында усундар менен чектешет», — деп
эскеришет.
V кылымда жужандар Теңир-Тоонун чыгышынан усундары сүрүп кирген. 436-ж.
усундарды көздөй кытайлык элчи жөнөтүлгөнү тууралу кабар Усун мамлекети
тууралу акыркы маалыматтардын бири болуп саналат. Ал эми батыш тараптан
басып кирген орто азиялык көчмөн эфталит уруулары б.з. V к. ортосунда
Усундардын батыш жак аймагын каратып алышкан.
Усундардын этникалык жергиликтүү компонент катары кийинки теңир-тоолук
элдердин курамына жуурулушуп кеткен.
7. ДАВАН МАМЛЕКЕТИ

Кыргызстандын түштүгүндөгү мамлекет. Фергана өрөөнүнүн чыгыш бөлүгү
бүгүнкү Кыргызстандын түштүк аймагын түзүп, жалпы эле Фергана аймагындагы
байыркы отуруктушкан калк түзгөн цивилизация очогунун ажырагыс бир бөлүгүн
түзөт.
Фергананын чордондук жана чыгыш аймактары камтылган байыркы мамлекет
кытайлык булактарда Даван (Даюань) деп аталган. Ал эми байыркы чыгыш
индоирандык тилде биердеги мамлекет «Паркана» деп аталган жана парканалык
отуруктушкан калк согдулук, парфиялык калктарга окшош, бири-бирин
түшүнөөрлүк деңгээлдеги тилде сүйлөгөн.
Давандын калкы жыш болгондугу тууралу кытай булактары баяндайт. Чоң жана
кичи шаарларынын саны жетимишке жетээри, дыйканчылык дурус өнүккөнү ушул
булактарга ылайык айгинеленүүдө.
Давандын чарбачылыгы. Албетте, жасалма сугат системасын жолго коюу менен
дыйканчылыктын өз доору үчүн өнүккөн деңгээлине жетишүү менен байыркы
парганалыктар Чыгыштын отурукташкан цивилизацияларынын арасында татыктуу
орун алган.
Байыркы эле доордо Өзгөн-Арык сыяктуу жасалма каналдар курулган. Жасалма
арыктар системасы аркылуу дыйканчылыкта эмгек өндүрүмдүүлүгү жогорку
деңгээлге жеткирилген. Б.з.ч. IV—I кк. эле таш жаргылчак менен катар эле тегирмен
ташынын сыныгынын табылышы ун даярдоодогу технологиялык секирик орто
азиялык башка аймактардан эртерээк жасалганын күбөлөндүрөт.
«Отурукташкан тургундары жер айдашат, күрүч жана буудай эгишет, жүзүмдөн
жасалган шарабы, көптөгөн татына жылкылары бар», — деп кытайлыктар
тамшанып жазган. Беде менен жүзүмдүн мыкты сорттору, пахта да эгилген.
198

www.bizdin.kg

Жылкынын мыкты тектери даярдалганы менен да парганалыктар
даңазаланышкан. Беде менен алар кышында колго да багылган. Жылкычылыктагы
тектүү жылкыны таза кандуу кылып өстүрүү — кылымдан кылымга улантылган
машакаттуу бир өнөр эле.
Ошондой эле парганалыктар уй, кой, эчки, төө да бакканы, бирок бодо малга
азыраак орун берилгени Шоро-Башат археологиялык маданиятынан айгинеленүүдө
(б.з.ч. IV—I кк.).
Парганалыктар кол өнөрчүлүктүн ар кыл тармактарын өнүктүрүшкөн. Алар ар
кыл металлдарды, анын ичинде темирди өндүрүүнү билишкен. Карапачылык,
токуучулук, зергердик, сөөк иштетүү, кен иштетүү, курулуш ж. б. тармактар өзгөчө
өнүгүүгө ээ болгон.
Бек-Абаггын жанында Мончок-Тепе шаар чалдыбарында сөйкөнү куюу үчүн
атайын калып да табылган. Карапа идиштерин карапа тегереги аркылуу көп санда
жасап, аларды бышырууда көөрүктөр кеңири пайдаланылган («Мархамат
археологиялык маданияты», б.з. I—IV кк.). Парганалыктар алтын, темир, сымап ж.б.
кендерин өздөштүрүшкөн (Кен-и Гут үңкүрү, Касан-Сай ж.б. кен жайлар).
Сооданын өнүгүшү. Парганалыктар Улуу жибек жолу калыптана электе эле
Азиянын батышы менен Чыгыш Түркстандын ортосундагы соода байланышынын
маанилүү туйүнүн ээлешкен (б.з.ч. II кылымдан мурдагы доорлор). Эл аралык соода
жолунун таманын дурус пайдаланып, экспорт үчүн да товарлар көп өндүрүлүп
турган.
Эл аралык соодагерлер үчүн ыңгайлуу шарттарды түзүүгө да аракеттенип,
жолдорду оңдошкон. Унаа алмаштыруучу, соодагерлерди тыныктыруучу кербен
сарайлар негизделген. Алай өрөөнүндөгү Дароот-Коргон жеринде ошондой байыркы
таш пайдубалдуу кербен сарайдын негизи сакталып калган.
«Давандыктар Кытайдан келген алтын менен күмүштү тыйын жасоо үчүн эмес,
зергердик буюмдар жасоо үчүн пайдаланышат», — деп кытайлыктар
зергерчиликтин биердеги товардык мүнөзүнө тең беришкен. Парганалыктар түндүк
африкалык, римдик, батыш азиялык, индиялык, чыгыш түркстандык, кытайлык ж.б.
өнүккөн аймактар менен соода жүргүзүшкөн.
Шаар маданияты. Шоро-Башат археологиялык маданияты доорунда (б.з.ч. IV—I
кк.) парганалыктар шаар курулушунун жаңы деңгээлине жетишкен. «Чоң жана
кичине давандык шаарлар» деп кытайлыктар жалпылап сүрөттөгөндөй, өзгөчө ири
аймакты жана чаканыраак аянтты ээлеген шаар чалдыбарлары биздин күндөргө
келип жетти.
Парганалыктардын б.з.ч. II кылымдагы байтактысы болгон Эрши шаары менен
азыркы тапта Мархамат шаар чалдыбарын окшоштурушууда (Араван дарыясынын
өрөөнүндө). Төрт бурчтуу негизи дурус байкалган бул шаар чалдыбарынын узуну
750, туурасы 500 м. Чептин дубалдары мунараларга ээ. 40 гектар жерди ээлеген бул
чалдыбар Фергана өрөөнүндөгү эң ири отурукташкан жайлардын биринин калдыгы
болуп эсептелет. (Ал эми синолог Л. А.Боровкова Эрши шаары азыркы Кокон
шаарынын аймагында болсо керек, — деп эсептейт).
Мархаматтан 35 км. алыстыкта чаканыраак шаар чалдыбары (Билавур-Тепе,
азыркы Ош шаарынан 8 км. батышта) жайгашып, ал болгону 1 гектар жерди ээлейт.
Кытайлыктар белгилеген дагы бир чоң шаар — Гуйшуань азыркы Өзбекстан
аймагындагы Касан шаары менен окшоштурулууда. (Л. А. Боровкова аны Бек-Абад
шаары менен жакындаштырат). Ал эми дагы бир даңазалуу давандык шаар кытайча
«Ю» (Юнчэн) деп окулчу иероглиф менен белгиленген. Байыркы Ю (Юнчэн) шаарын
кыргыз окумуштуулары Шоро-Башат шаар чалдыбары менен окшоштурушууда
(Өзгөн шаарынан 10 км. алыстыкта Жазы суусунун оң өйүзүндө). Шоро-Башаттын
199

www.bizdin.kg

аянты 70 га жерди кучагына алып, ал бизге чейин сакталган парганалык эң ири
шаар чалдыбары болуп саналат.
Б.з.ч. I кылымдагы Давандын жаңы байтактысы Гуйшань шаарын Л. А. Боровкова
азыркы Ош шаарынын ордунда жайгашкан, — деп эсептейт.
Парганалык чоң-кичине шаарлардын басымдуу бөлүгү бекем коргондор,
сепилдер менен курчалып, алардын мунаралары болгон. Жаачан аткычтар үчүн
атайын көзөнөктөр да жасалган.
Ири шаарлардан башка да отурукташкан жайлардын жыш системасы —
кыштактар болгон. Маселен, Тор жана Кара-Кулжа өзөндөрүнүн кошулган жеринде 8
чарчы км. аянтта эле шоро-башаттык доорго таандык 70 тей тургун жайлар
жайгашкан. Алардын чордонунда ортоңку көлөмдөгү шаардын калдыгы болгон
Кара-Дарыя шаар чалдыбары (аянты—10 га) орун алган.
Давандыктар Кыргызстандагы өнүккөн байыркы шаар маданиятын алгачкы
болуп негиздешкен.
Коомдук түзүлүшү. Парганалыктарда социалдык (таптык жана кайсы бир
таптын ичиндеги) жиктелүү эрте феодалдык коомго таандык көрүнүшкө ээ болгон.
Калыптанып келе жаткан феодалдардын имараттары да өзгөчөлөнүп турган.
Алардын айрымдары жүзүм шарабын мол даярдашкан (соода-сатык максаты көздө
тутулса керек).
Коомдук байлыктын негизи эркин жамыятчылар — дыйкандар, кол өнөрчүлөр
тарабынан өндүрүлгөн. Айрым жумуштарда кулдар да пайдаланылган.
Парганалыктардын үй-бүлөлүк мамилелеринде патриархалдык тартиптер
үстөмдүк кылган. Ал эми: «Аялдарды кадырлап турушат. Аялы эмне десе күйөөсү
аны аткарбай кое албайт», — деген тарыхый булактын маалыматы ошол доордо да
сөзү өтүмдүү парганалык аялдар болгондугун күбөлөндүрөт. Балким, Мындай өзүн
эркинирээк туткан аялдар Чыгыш Фергананын толуу аймактарынын калкы —
жарым көчмөндөр менен байланыштуу болушу мүмкүн.
Саясий түзүлүшү. Тышкы саясат стратегиясы. Калкы. Даван мамлекетин
жергиликтүү бийлик төбөлдөрүнүн сулалелери башкарган. Падышанын жакын
туугандарынан эки жардамчысы — вазири болгон. Мамлекетти жеке башкарса да,
падыша өтө маанилүү маселелерди аксакалдар кеңешинде талкуулап турган. Айрым
тагдырды чечээр учурларда аксакалдар кеңеши падышаны тактыдан четтетип жана
ага өлүм жазасын жарыялап коюуга чейин барышкан. Башка өлкөлөр менен
ынтымак түзүү же согуш жарыялоо маселелери да бул кеңештин кийлигишүүсү
менен чечилген. Мындай бийлик чектелген монархиялык бийлик катары
мүнөздөлөөрү белгилүү.
Даван мамлекети Чыгыш Ферганада ар кыл дарыя, өзөндөрдүн өрөөндөрүндө
жайгашкан чакан шаар-мамлекеттер, өрөөндүк мамлекеттер биригишинин
негизинде келип чыккан. Мындагы оазис өрөөндөрдүн ар биринин акимдик
башкаруу чордондору болгон.
Даван мамлекетинин тышкы саясаты негизинен коргонуу стратегиясы менен
мүнөздөлгөн. Биерде коргонуу жайларынын чыгыш ферганалык өзгөчө айырмалуу
үлгүсү кылымдар бою калыптанган. Аскерлеринин саны, кытайлык байыркы
булактарга караганда, алтымыш миңге чукул болгон. Жаанын жыгачы сөөк менен
бекемделип, жебенин учтары колодон эле эмес, темирден да жасалган (алардын үч
кырдуусу да болгон). Согуштарда аргымактарды шамдагай минип, ат үстүндө
баратып жаа менен таамай атуу өнөрүнө ээ болушкан.
Илимпоздор Чыгыш Ферганада жарым миллиондон кем эмес адам
жашагандыгын болжолдошууда. Ал эми кытайлык булактар Давандын калкын 300
миң адам катары белгилешкен. Антропологиялык жактан Даван калкы Европа
200

www.bizdin.kg

сымак белгилери менен айырмаланган. Алардын «көздөрү чуңкурайып турат жана
сакалы коюу келет», — деп баалашкан кытайлыктар.
Диний ишенимдери. Парганалыктар, жалпы эле орто азиялык башка элдердей
эле, табигат күчтөрүнө, алардын арасында Күнгө сыйынышкан. Айрым
археологиялык табылгалар парганалыктардын отту да ыйык тутканын көрсөтсө,
Оштун Айырмач-Тоосундагы аска бетиндеги аргымактардын сүрөттөрү алардын
жылкыга да табынышканын, анын урматына курмандыктар чалынып
келгендиктерин ырастайт (кийин да бул диний-тотемисттик түшүнүк кыргыздарда
сакталып калган: «жылкынын ээси (пири) — Камбар Ата» деп алар эсептешкен).
Байыркы парганалыктар «тиги дүйнө» бар деп ишенишкен. Ата-бабанын
арбагына да сыйынышкан. Жазгы талаа иштеринин алдында ырым-жырым менен
байланыштуу оюндар да уюштурулган.
Саясий тарых башаты (VI—III). Парганадагы алгачкы таптык жиктелүүлөр
башталып, эрте феодалдык мамлекеттүүлүк калыптана баштаган доор б. з. ч. VI—III
кк. ичин өзүнө камтыйт. Грек тарыхчысы Геродот бул доордун баштапкы
мезгилинде орто азиялык «париканийлерди» эскерген. Дал ошол учурда эле
парганалыктар өз алдынча этникалык жана саясий биримдиги менен башкалардан
айырмаланган болуу керек.
Азырынча Паргананын ирандык Ахеменийлер менен тыгыз алакасы тууралу
ишенимдүү далилдер жок. Паркан (Парган, кийинчирээк — Фергана) өлкөсү
Ахеменийлерге ынтымакташ болуп, ага маалы менен белек-бечкек (салыктын
көмүскө түрү) төлөп турган учуру да болжолдонууда. Бирок Паргана Иранга түздөнтүз баш ийген эмес.
Македондук Александр б.з.ч. 329—328-жж. Парганага чейин жеткен. Яксарт (СырДарыя) дарыясынын өрөөнүн ээлешип, гректер Фергананын батыш өрөөнүн толугу
менен көз каранды аймакка айлантышкан. Ал түгүл «Александрия Эсхата» шаары
(Кожент аймагында) аскердик таяныч жайы катары пайда болгон.
Арийне, Македондук Александр өлгөн соң, анын түзгөн империясы бытырап
кеткен. Орто Азиянын түштүк жана чордондук аймагын өзүнө камтыган ГрекБактрия падышалыгы (б.з.ч. 250—140— 130-жж. өкүм сүргөн) бир кездеги
Александр түзгөн империянын эң түндүк-чыгыштагы өз алдынча бөлүнүп чыккан
бөлүгү эле. Ал өз кезегинде Селевкийлерден — Александр Макендондуктун
таланттуу кол башчысы Селевк I түзгөн мамлекеттен (б.з.ч. 312—64-жж. өкүм
сүргөн) ажырап чыккан эле. Грек-Бактрия падышачылыгы өзгөчө күч алып турган
б.з.ч. 190—180-жж. анын карамагына Орто Азиянын чордону жана түштүгү,
Ооганстандын бир кыйла бөлүгү, Түндүк-Батыш Индия кирип турган. Бирок Паргана
мамлекети менен Грек-Бактрия падышалыгынын өз ара мамилеси тууралуу
ишенимдүү маалыматтар жокко эсе.
Б.з.ч. II к. ортосунда Даван өлкөсү көз каранды эмес мамлекет эле.
Чжан Цяндын Даванга саякаты. Кытайлык императордун йүэчжилерди көздөй
тымызын жөнөтүлгөн тыңчысы Чжан Цянь саякатчы-географ катары чоң ролду
ойногон. Б.з.ч. 128-ж. Чжан Цянь усундардын жаңы журту — Теңир-Тоодон өз
сапарын батышты көздөй уланткан. Нарын дарыясын бойлоп, анан Чыгыш
Ферганага (Түштүк Кыргызстанга) түшүп, өзү «Даван» («Даюань) деп атаган
мамлекетке туш келди.
Кытайлык саякатчынын тымызын миссиясынын сырын билбеген Даван
падышасы Чжан Цянды жана анын жол шериктерин меймандостук менен тосуп
алган. И. П. Магидович белгилегендей, дал ушул Фергана өрөөнүндө байыркы
эллиндердин (гректердин) жана кытайлыктардын жолдору бири-бирине жалганган
— Чжан Цяндан туптуура 200 жыл мурда, б.з.ч. 328-ж. бул өрөөнгө Македондук
Александрдын алдыңкы кошуундары келип жеткен эле (орто кылымдарда теңир201

www.bizdin.kg

тоолук түрктөр Искендер Зулкарнайдын жортуулдарына байланыштырып көптөгөн
уламыштарды чыгарышкан. Арийне, грек аскерлери Ферганадан чыгышка
илгерилей алган эмес).
Давандын падышасы өзү да Чжан Цяндын жардамына таянып, алыскы Кытай
менен соода алакаларын түзүү келечегине үмүткөр болгон. Ошондуктан жан-дили
менен Чжан Цянга жол баштоочуну кошуп берип, Каңгүй өлкөсүн көздөй узатып
жиберген.
Б.з.ч. 127-ж. Памир жана Алай тоолору аркылуу өз мекенине кайтып жатып, Чжан
Цянь Ферганага Кашкар тараптан түшүүчү жолдун да бар экендигине күбө болгон.
«Даван жылкыларын» элестетип шилекейи чуурган император У-ди кытайлык
баскынчылык жортуулдун маршрутун аныктоодо дал ушу алгачкы саякатчынын так
маалыматтарын эске алган.
Б.з.ч. 116-ж. Чжан Цянь экинчи ирет Ысык-Көлгө (Чигу ш.) келишинде өз
шакирттеринин бирин Даван мамлекетине аткарып, Кытай менен байланыш
түзүүлөрүн өтүнүп анын падышасына кайрылганы маалым.
Чжан Цяндын Орто Азияга келишинен алда канча мурда эле орто азиялык согду
ж. б. соодагерлер (б.з.ч. IV—III кк.) өз кербендери менен Кытайга келип-кетип
турушканы болжолдонууда. Ал эми Кытай тарабы үчүн тарыхчы Сыма Цянь жазган
төмөнкү баа толук күчүндө сыяктуудай: «Даюандын ишмердүүлүгү бизде Чжан
Цяндан тартып белгилүү боло баштаган».
Эңсеткен аргымактар. Кытайлык улуу саякатчы өз аңгемелеринин биринде
Хань сулалесинин императору У-диге: «асмандын аттарынан тукуму уланган жана
кан сымал тердеп туруучу буудандар» Даван өлкөсүндө абдан көп экендигин айткан.
Алардын таза тукумун жаңыртуу үчүн ала бээлерин бийик тоолордун этегине кое
беришет. Кол жеткис тоо аргымактары аларга жакындап, аргындашат. Натыйжада
кан сымал тер менен тердеген татынакай кулундар пайда болот. Кытайлык
саякатчы, албетте, таза тукумдуу буудандардын алгачкы ирет алынышы тууралу
элдик уламышты жазып алган.
У-ди болсо бул маектен өзүнө саясий маанини көрдү. Ал таза тукумдуу
буудандардан көп алып, атчан аскерлерин жабдып, өзүнүн каардуу жоосу —
хуннулардын атчан кошуунунан күчтүүрөөк аскердүү болууну самады. Бирок У-ди
жиберген элчилер Даван өлкөсүнөн куру кол кайтып жатышты.
У-динин элчисинин өлүмү. Б.з.ч. 105-ж. Хань императору өзүнүн Че Лин деген
элчисин парганалыктарга буудандарды алтын жана күмүшкө сатып келүү
тапшырмасы менен жөнөткөн. Императору У-диге жагынып, мамлекеттик олуттуу
тапшырманы аткарайын, — деген Че Линдин ниети таш капты. Ал мындайынан да,
тигиндейинен да түшүндүрүп, парганалыктарды жибитүүгө жан далбастады.
Акыры, тигилердин муюбаганына ачуусу келип, Че Лин давандык аксакалдарга тил
тийгизгени аз келгенсип, «алтын аргымакты» түртүп жиберип кетип калды.
Элчиден мындайды күтпөгөн давандыктар өздөрүнүн намысына шек келтирген
кытайлык кербенди кууп жетишти. Кербендин байлыгын олжолоп, адамдарын
элчиге кошуп өлтүрүп салышты. «Элчиге өлүм жок» деген адатты бузушту, согуш
абалында болууга даярбыз, — деген мамилени туюндурган.
Кытайлык алгачкы жортуул. Кубаттуу Хунну дөөлөтүн талкалоого ниеттенип
турган У-ди үчүн чакан Даван мамлекетинин кылыгы жакпай калды. Кытайлык
тыңчылар: «өзү атылуучу катуу жебелүү жааларды алган үч миң кытайлык аскерди
жиберсе эле, алар бүткүл Даванды жеңип алышаар эле» — деп шыкактап келип
жатышты.
У-ди Даван мамлекетине каршы б.з.ч. 104-ж. алты миң аскерден турган даярдыгы
начар кошуунду бир нече эси жок жаш адамдарга кошуп жиберди. Кол башчылыкка
Ли Гуанли деген адам дайындалган.
202

www.bizdin.kg

Эрши шаарына жетип, аны басып алып, аргымактарды олжолоп келебиз, — деп
чыккан кытай кошууну Чыгыш Түркстан аркылуу жылганда жергиликтүү калк
душмандык мамиле кылып жатты. Чарчап-чаалыккан кошуун Давандын Ю (Юнчэн)
шаарына чейин эле жетип, кырчылдашып урушушту. Арийне, аргымактарды алмак
тургай, батышка илгерилөөгө чамасы калбай калган кытайлык кошуун б.з.ч. 103-ж.
кайтты. Улуу кытай дубалынын батыш учуна, Дуньхуанга, кошуундун болгону
бештен бир гана бөлүгү келди. Ал түгүл Бань Гу: «Дуньхуанга ар бир он аскердин
бир-экөө гана келип жетти», — деп жазган.
Даванга экинчи жортуул. Алгачкы жортуулдун майнапсыз аякташы Хань
сулалесинин кадырын түшүргөн. Ошон үчүн император күч топтоого киришти. Б.з.ч.
102-ж. ал кайрадан Ли Гуанлини кол башчы кылып дайындап, ага 60 миң аскер, 30
миң ат берип, жүрүшкө аттандырды.
Даван мамлекетинин падышасы Мугуа деген адам эле. Ал Эрши шаарындагы
байтактысында бейкапар отурду. Алгачкы жортуул учурунда чарчап-чаалыгып
келген кытай кошуунун эстеп, өзүнөн-өзү тозгон бул аскерлер эмне кыла алмак эле.
Анын үстүнө хуннулар да күчтөнүп алышты, — деп ал эсептеген.
Ли Гуанли өз аскерлерин эки топко бөлүп, Улуу Жибек жолунун Чыгыш
Түркстандагы Түндүк жана Түштүк тарамдары менен алып өткөн. Кытайлык
аскерлер Алай аркылуу Фергана өрөөнүнө түшүшкөн.
Кырк күндүк салгылашуу Эрши шаарынын айланасында болду. Шаарды камалап,
кытайлыктар ага суу алып келчү нукту буруп салышкан. Акыры сырткы дубал
буздурулуп, баскынчылар шаар ичине кирип келишти. Падыша Мугуа согушта
курман болду.
Сепилдин ичинде калгандар кытайлык кол башчы менен сүйлөшүүлөр
жүргүзүштү. Алар өлкөнү эгемен калтырууну сурап, акысына аргымактарды бере
тургандыктарын билдиришти. Эгер буга баскынчылар көнбөсө, анда кашык кан
калгыча урушуп, жоо колуна тийгизбей, аргымактардын бирин калтырбай жок
кылып салууга даярбыз, — дешти парганалыктар.
Кытайлыктардын экинчи бир колу Ван Шэньшен деген миң башынын
жетекчилиги астында Ю шаарын камалаган. Күүгүмдө аңдоостон аларга кол салып,
бул шаардын калкы кошуунду бүт кырып салды. Азганактай гана аскер Ли Гуанлиге
качып келген. Жаңыдан жиберилген жазалоочу Ю шаарын кармаш менен басып
алган. Бул шаардын беги Кангүй мамлекетине качып барган. Бирок
кытайлыктардан оолак болууга шашкан кангүйлүктөр аны жоосуна кармап
беришип, ал бек кытайлыктардын колунда кабыт болгон.
Даван мамлекети согушту өзү жалгыз жүргүзгөнбү? Кангүй өлкөсү обочо калган,
Усун мамлекети сөз жүзүндө болсо да Кытай менен ынтымакта эле.
Кытайлык тарыхчылар маалымдагандай, Эрши камалоо астында калганда шаар
ичинде «даңиндик» атайын адистер кудук казышкан экен. Айрым изилдөөчүлөр бул
адистерди байыркы грек инженерлери, Грек-Бактрия падышалыгынан келип кол
кабыш кылган адамдар катары баалашууда, («Дацинь» топоними менен Рим
империясын кытайлыктар аташканы да маалым).
Уруштун натыйжасы. Даярдыксыз турган чакан Даван мамлекетин өзгөчө көп
аскердүү колу менен келип Кытай басып алды. Айтмакчы, Ли Гуанлиге алгачкы
жүрүшкө чыгаардан оболу б.з.ч. 104-ж. эле «Эршинин Жеңүүчүсү» даражасы
ыйгарылып коюлганы кызык.
Кытайлыктар өзүнө ыңгайлуу адам катары Моцай дегенди Даванга падыша
кылып коюшкан. Бирок аксакалдар кеңеши ага муюган эмес жана Моцай «жалпы
макулдашуунун негизинде» өлтүрүлүп салынган. Парганалыктар өз тактысына
маркум Мугуанын бир тууганы Чань Фын деген адамды кытайлыктардан сурабай
203

www.bizdin.kg

эле коюп коюшту. Бул — Даван мамлекетинин саясий өз алдынчалыгы сакталып
калгандыгын айгинелейт.
Жортуулдан Кытайга аскерлеринин алтыдан бири— 10 миң жоокер, болгону 1
миң аскер аты кайткан. Давандын үстүнөн болгон жеңиш Кытай үчүн моралдык гана
мааниде эле. Бирок ушуга канаагат кылып, император У-ди «Давандын батышында
жайгашкан» бир нече өлкөгө өзүнүн жеңишин даңазалоо үчүн жана «ажайып
нерселерди таап келүү максатыңда» өз элчилерин сапарга аттандырган.
Давандын борборунун көчүрүлүшү. Кытайлыктар бүлгүн салып кеткенден
кийин Давандын падышалыгы өз борборун Эрши шаарынан чыгышыраакка —
Гуйшаньчэнге («Аздектелген тоонун этегиндеги шаарга») которгон. Анын так жылы
беймаалым, бирок б.з.ч. I кылымдын ичинде Давандын байтактысы катары Эрши
эмес, Гуйшань гана эскерилген (тарыхчы Бань Гу). Борбор шаардын чыгышка
жылышы Давандын батышындагы Кушан мамлекетинин күчтөнө башташы менен
да байланыштуу болуусу мүмкүн. «Аздектелген тоо» — азыркы Сулайман-Тоо
болушу да толук ыктымал (Ош ш.).
Даван б.з.ч. I кылымда. Теңир-Тоонун батыш этегиндеги жана Чыгыш
Ферганадагы Даван мамлекети б.з.ч. I кылымда көз каранды эмес жашоосун
уланткан. Кытайлыктар эми аларга катылууга чамасы жеткен эмес.
Б.з.ч. 77—75-жж. Шаньшань (Крорайна) аймагынан Кытайга бара жаткан
давандык элчинин кербени талоонго түшкөнү Бань Гу тарабынан эскерилет. Б.з.ч.
65-ж. Кытайдан Чыгыш Түркстан аркылуу Давандык бир «мейман» кайтып кеткени
жазылып калган.
Кытайлыктар менен дурус мамиле түзбөгөн кангүйлүктөргө карата Давандын
саясаты тынч коңшлаштык деңгээлде жүргөнүн боолголоо мүмкүн.
Б.з.ч. 42—З6-жж. аралыгында Даванга түндүк хуннулардын шанүйү Чжичжи бир
сыйра чапкын менен келип кеткен. Бирок парганалыктар көз каранды эместигин
сактап калышкан.
Б.з. I—II кк. Даван өлкөсү. Жаңы замандын алгачкы кылымдарындагы Даван
өлкөсүнүн саясий тарыхы тууралу маалыматтар жокко эсе. Б.з. I к. ортосунда (46—
56-жж. аралыгында) Даванды Чыгыш Түркстандагы Жаркент өлкөсүнүн беги Хянь
деген адам убактылуу каратып алганы маалым. I к. акыркы он жылынан тартып
Даванды Кушан дөөлөтү өзүнө көз каранды кылган. Бул баскынчылыктан
давандыктардын качан бошогондугу маалым эмес. Б. з. II кылымынын башында
(105-ж.) кушандыктардын Алай аркылуу өтүп, Чыгыш Түркстандын бир кыйла
аймагын басып алганын эске алсак, 90—105-жж. Даван Кушанга туруктуу баш ийип
турганын айтууга болот.
Даван б.з. III—V кк. Чыгыш Ферганадагы чакан мамлекет б.з. III кылымдан V
кылымдын ортосуна чейин өз алдынчалыгын сактап турган.
Б.з. 270-ж. анын элчиси кытайлык Батыш Цзинь мамлекетине келген. Ал эми 379ж. анын элчиси Эрте Цинь мамлекетинин баш калаасына келсе, 436-ж. Вэй
падышалыгынын элчиси Дун Вань Полона (Давань) өлкөсүнө келгени маалым, 437ж. парганалыктар (Полона) Вэй падышасына өз элчисин жиберишкен.
V кылымдын орто ченинде Фергана өрөөнүн толугу менен эфталиттер өзүнө
каратып алышкан.
8. КАҢГҮЙ (КАҢГЫ) МАМЛЕКЕТИ

Сыр-Дарыянын ортоңку агымынан азыркы Талас өрөөнүнө жана Төмөнкү Чүйгө
чейин кеңирсип жаткан аймакта б.з.ч. III к. акыры — б.з. V кылымдар ичинде Каңгы
(Каңгүй) мамлекети жайгашкан. Албетте, бул өлкөнүн чек арасы ар кыл заманда
чоңоюп же кичирейип тургандыгы маалым.
204

www.bizdin.kg

Каңга, Каңгы, Каңкар, Каңгүй. Орто азиялык калктардын эң байыртадан
булактарда эскерилген этникалык аталыштарынын бири — Каңгы экендигин
билебиз. Байыркы чыгыш ирандык «Авеста» аттуу диний чыгармада «Канка»,
«каңга», «Кандиз» (канг кыштагы) сөздөрү топоним же этноним катары учурайт
(б.з.ч. I миң жылдыктын алгачкы жарымы).
Сыр-Дарыянын оң жээгинде жана чыгышыраакта жашаган каңга уруулары, орто
азиялык башка уруулар сыяктуу эле, Ахеменийлер доорундагы ирандык булактарда
«сак» деп жалпылаштырылып аталышкан. Персеполдо, Ирандын байыркы
борборунда, табылган алтын жана күмүш тактачаларда «согдулардын аркы
тарабында жашоочу сактар» деген түшүнүк бар, дал ушу сактарды жазууда каңгы
эли жөнүндө сөз кылынган (б.з.ч. VI—V кк.)
Ал эми грек, латын тилдеринде жазган байыркы антиктик тарыхчылар жана
географтар орто азиялык калктарды Түндүк Кара Деңиз жээгиндеги калктар
сыяктуу эле жалпы «скиф» деп атап коюшкан.
Маселен, рим аалымы Плиний (23-79-жж.) өз китебинде: «Ирандыктар аларды
(скифтерди) өздөрүнө жакын жашоочу уруунун аты менен «сактар» деп аташат», —
деп жазган. Көрүнүктүү астроном жана географ Птолемейдин (90—180-жж.)
чыгармасында «Яксарт» деп аталган Сыр-Дарыянын боюнда «Чоң яксарт» же
«кандар» деп аталган эл аты да учурайт.
Байыркы кытайлык жылнаамаларда Согду мамлекетине, Даван падышалыгына
коңшу болгон өлкөнү «Кангүй» деп аташкан ( б.з.ч.1—б. з. I кк.). Бул маалыматтар
алардан кийинки кытай тарыхчылары тарабынан да кайталанып кошумчаланган.
Байыркы индиялык дастан — «Махабхарата» (Бхарат урпактарынын эрдиктери
баяны») деген чыгармада (б.з.ч. X— VIII кк.) байыркы индиялык арийлердин бир
ашына түрдүү өлкөлөрдөн өкүлдөр чакырылганы айтылат. Келген меймандардын
арасында сактар гана эмес, канкалар да болгон. Биз азырынча байыркы булактар
менен токтололу (орто кылымдарда фарсы, араб, түрк, инди, грек ж.б. булактарда да
Каңгы өлкөсү жана эли тууралу ар кыл маалымат кезигет).
Б.з. I миң жылдыганда Каңгы өлкөсүндө жашаган эл «каңгар» деп аталган
(«каңгы», «эр» сыяктуу түрк этнонимдериндей эле, каңгар этноними да «-ар» («эр»)
компоненти менен аяктаган. Бул сөз ««эр») алгач уруулук жалпылыкты, кийин элди
туюнткан компонент эле. «Эр» сөзүнүн башка бир мааниси —' «Эркек киши» катары
азыркы кыргыз тилине сакталып кетти. Патриархалдык (эркек бийлеген) доордо
дал ушу «эр» сөзүнүн этнонимди түзүүдө пайдаланылышы түшүнүктүү эле нерсе.
Ал эми «Каңгы» сөзү байыркы доордо «суу», «өзөн», «дарыя» маанисин бергени
болжолдонууда. Өзбек этнограф аалымы Карим Шаниязов бул «кан» сөзү
индоевропалык тилдерге таандык эле, — деп эсептейт. Бирок, байыркы жана орто
кылымдардагы түрк элдери дарыяны «Кем» деп аташкан, байыркы ирандыктар
сууну «аб», чоң дарыяны — «драйа», «дарйа» деп атаган. Демек, бул сөздүн негизи
индоирандык эмес. Мүмкүн, «Каңгы» сөзү прототүрк жана протоугорфин
тилдеринде сүйлөгөн Орто Азиянын түндүгү — Казахстан талааларында жашаган
б.з.ч. I миң жылдыктагы уруулардын тилинде «дарыэ» маанисин берген термин
болушу ыктымал. Кийин «Каң» сөзү түрктөрдө «Кем» болуп өзгөргөн (азыркы Саяналтай тилдеринде — Хем, Кем деп Эне-Сайдын жогорку, башаттык бөлүктөрү
аталат).
Сыр-Дарыянын байыркы аталышы. Чыгышында Нарын дарыясынан башат
алып, Кара-Дарыя менен кошулуп, Сыр-Дарыя атыккан Орто Азиядагы эң ири
дарыялардын бири байыркы доорлордо ар кыл элдердин тилинде ар башкача
аталган. Байыркы ирандык диалектилердин биринде Сыр-Дарыянын ортоңку жана
төмөнкү агымы «Йахшарт» («йахша арта» — «нукура таза бермет») деп аталган. Бул
сөздүн маанисин кийинчирээк кытайлыктар да угуп, «Чжэнь-чжи-хэ» — «нукура
205

www.bizdin.kg

бермет дарыясы» деп аташкан. Кытайлык алгачкы компонент түрктөргө да термин
катары кирип, Сыр-Дарыянын ортоңку агымын б.з. VIII к. алар «Йенчу-өгүз» —
«Бермет дарыясы» деп атаганы да маалым.
Орто кылымдарда орто азиялык түрктөр бул дарыяны «Сыр» деп аташкан (азыр
— Сыр-Дарыя).
Демек, байыркы ирандык диалектилерде «йахшарт» аталышы колдонулган. Аны
байыркы гректер «Яксарт» деп китептеринде жазып калтырган. Бирок Казахстан
талааларында жана Сыр-Дарыянын ортоңку агымында сактар менен коңшу
жашаган протоугор-фин (азыркы финн, венгр, мордва, ж.б. элдердин ата-теги) жана
прототүрк уруулары сактар сыяктуу «Йахшарт» дебестен, дарыяны «Кан» деп гана
атаган («Каңгы» — анын башка варианты).
Каңгы эли кандай бөлүктөрдөн турган? Каңгы дарыясынын боюндагы эл өзүн
«каңгы эли» деп атаган, орто кылымдарга, биердеги калк толук түрктөшкөн кезде
(б.з. VI— VIII кк.), ушул аймакта пайда болгон жаңы этникалык жалпылык «каңгар»,
«кеңгерес», «Каңгылы» деп атала баштаган.
Ал эми б.з.ч. I миң жылдыкта Сыр-Дарыянын ортоңку агымынан Талас суусунун
өрөөнүнө чейинки көчмөн калк индоирандык диалектиде сүйлөгөн сактардын
кайсы бир бөлүгүн, батышка — Урал тоолору тарапка оогон протоугор-финндердин
калган-каткан бөлүгүн, улам Алтай-Ыртыш аймагынан жана Чыгыш Теңир-Тоодон
илгерилеп прототүрк урууларын өзүнө камтыган. Өзүнөн түштүктөгү сактар менен
баарлашууда алар, албетте, индоирандык диалектилерди эл аралык баарлашуу тили
катары пайдаланышкан божомол кылууга мүмкүн.
Эгерде б.з.ч. I миң жылдыктын алгачкы жарымында Орто Азиянын түндүк
аймактарында европа сымак белгилери бар адамдар абсолюттук басымдуу санда
жашашса, акырындап, б.з.ч. I миң жылдыктын экинчи жарымында, монгол сымак
белгилүү компоненттердин келиши көбөйгөн. Демек, жазма тарыхка дурустап
түшпөсө да, антропологиялык маалыматтын негизинде, протоугор-фин жана
прототүрк урууларынын түндүктөн жана түндүк-чыгыштан ооп келиши аз-аздап
күчөй бергени далилденет (Өзбекстандык антропологдордун акыркы изилдөөлөрү
Арал деңизинин батышын жана түштүк-чыгышын — Сыр-Дарыя боюн жердеген
калк б.з.ч. I миң жылдыктын ортосунан тартып монгол сымак белгилерге көбүрөөк
ээ боло баштаганын аныктады).
Каңгы өлкөсүнүн калкы б.з.ч. I миң жылдыктын акырында кайсы тилдерде
сүйлөгөнүн так кесе айтуу кыйын. Алар бир нече тилдүү калктардан турган.
Каңгүйлөрдүн хуннулар менен өзгөчө жакын аскердик ынтымагын эске алсак,
алардын арасында хуннулар сыяктуу прототүрк тилдеринде сүйлөгөндөр
жашагандыгын да божомол кылууга болот.
Каңгүй өлкөсүнүн чарбасы. Археологиялык маалыматтарга таянып Каңгы
(Каңгүй) өлкөсүнүн б.з.ч. III — б.з V кылымдардагы чарбачылыгы тууралу жалпы
түшүнүк алууга мүмкүн.
Жалпысынан, Кангүй — көчмөндөрдүн мамлекети экендигин кытай тарыхчысы
Сыма Цянь белгилеген. Арийне, кытайлыктардын өзгөчө жакын коңшулашы —
хуннулардан айырмаланып, Каңгы эли жарым көчмөн турмушта жашашкан.
Кышкысын алар жайгашкан чакан кыштактар болгон. Жайкысын каңгы эли бир
жерден экинчи жерге жайыт которуп турган.
Мал чарбачылыгы негизги чарба тармактарынан болгон. Бодо мал жана койлор
багышкан. Жылкылар мал багуу үчүн унаа жана аскердик унаа максаттарында
өстүрүлгөн.
Малдын жазгы, жайкы, кышкы жайыттарынын өзгөрүшүн дыйкандар өздөрү
үчүн ыңгайлуу кылып пайдаланууга аракеттенген — мал күздөөгө түшкөнгө чейин
эгин оруп-жыйылып алынган.
206

www.bizdin.kg

Мындан улам көчмөн мал чарбачылыгына эриш-аркак дыйканчылык да
өнүккөнүн баамдоого кыйын эмес. Азыркы Түштүк Казахстандагы Кара-Тоо
аймагында. Ташкент, Чимкент, Жамбыл шаарларынын жанында, Ангрен, Арыс ж.б.
жайларда табылган шаар чалдыбарлары биерде б.з.ч. III кылымдан тартып
отурукташкан калктардын кыштактары жана шаарлары болгондугун айгинелейт.
Дыйкандар Каңгы өлкөсүндө арпа, буудай, таруу, шалы, ири буурчак (нокот) ж.б.
дан өсүмдүктөрүн эгишкен, ошондой эле багбанчылыгы менен да айырмаланган.
Шаар жана кыштак калктары кол өнөрчүлүктүн ар кыл тармактарын
өнүктүрүшкөн. Албетте, дыйканчылыкка жана мал чарбасына керектүү шаймандар
жасалган. Кездеме токуучулук, карапачылык, зергердик буюмдары да, бул
аймактагы археологиялык казууларда арбын табылууда.
Каңгүй өлкөсүнүн аймагы металл иштетүү жагынан да ыңгайлуу эле. Кара-Мазар,
Курама, Чаткал тоолорундагы металл кендеринен эң байыркы доорлордон жез,
күмүш, темир сыяктуу металлдар казылып, алгачкы иштетүүдөн өткөн жана ар кыл
буюмдар, кылыч, канжар, айбалта, найза менен жебенин учтары сыяктуу согуш
куралдары ушул эле аймактарындагы колу чебер өнөрчүлөрдүн мээнети менен
жабдылып турган.
Соода иши. Каңгүй өлкөсүнүн ичинде башка көчмөн жана жарым көчмөн
калктардын өлкөлөрүндөгүдөй эле натуралдык алмашуу усулунда өнүккөн. Улуу
жибек жолу менен б.з.ч. II кылымдан тартып тыгыз байланышкан бул өлкөдө Батыш
менен Чыгыштын ар кыл буюмдары табылууда.
Жон-Арык көрүстөндөрүнүн жетинчи коргонунан б.з.ч. II кылымда Бактрияда
(Түндүк Ооганстанда) жасалган жез күзгү табылган. Чыгыш Европа маданияты
менен байланыштуу жез төөнөгүч (б.з.ч. I б.з. III к.) да ушул эле жайдан табылууда.
Каңгүй элчилери менен кошо соодагерлери да Кытайга келип-кетип турушкан. Хань
сулалесинин аймагы менен тыгыз байланыштар түзүлө электе эле Ортоңку Чыгыш
(Иран). Түштүк Азия (Индия), Жер ортолук деңизи Рим империясы менен тыгыз
соода алакаларын Каңгүй өлкөсү жүргүзүп турган (Махабхарата дастанындагы
индиялык арийлерге каңгылардын өкүлүнүн аш аземине баргандыгы тууралу
маалыматты эстегиле).
Шаарлар. Кытай булактары каңгы элин көчмөн деп эсептеген менен, алардын
шаары да бар экендигин четке какпайт. Археологиялык казуулар да Сыр-Дарыянын
ортоңку агымынан Талас өрөөнүнө чейинки аралыкта бир катар ири жана кичине
шаарлардын, кыштактардын болгондугун айгинелөөдө. Азыркы Ташкент
шаарынын чөлкөмүндө эле жүздөн ашуун тургун жайдын орду табылууда. Алардын
арасында Каңкы, Кавардан Кул-Ата, Коончу-Тепе, Төрткүл-Тепе, Далварзин-Тепе,
Миң-Өрүк, Ак-Тепе, Ак-Коргон сыяктуу ар кыл көлөмдөгү шаар чалдыбарлары бар.
Жалпысынан, каңгүйлүк шаарлар бийик, калың дубалдар менен курчалып, анын
сыртынан чуңкурураак аң казылган. Шаар ичинде башка тургундардын жайынан —
шааристандан айырмаланып, өзгөчө сепил тургузулган. Коргонуу системасынын
бекемдиги жана окшоштугу шаар куруу өнөрүнүн жогору өнүккөндүгүнөн кабар
берет. Бийик дөбөлөрдө жайгашып, коргон менен бекемделген шаарлардын
атыбарында майда кыштакчалар жайгашкан. Аларда 2—3 бөлмөлүү, сокмо дубал
менен тургузулган үйлөр болгон. Камышы көп жайларда жалаң камыштан жасалган
үйлөр тургузулганы божомолдонууда.
Кыштак калкы согуш жагдайы маалында шаар чебинин ичине качып келип, өз
аймагынын саясий чордону болгон шаарды коргоого катышышкан.
Коомдук түзүлүш. Каңгүй мамлекети — азыркы Казахстандын түштүгү,
Өзбекстандын жана Кыргызстандын түштүк-батышы тараптагы эң алгачкы эрте
феодалдык мамлекет болгон. Анын өзгөчө жактарынын бири — көчмөн, жарым
207

www.bizdin.kg

көчмөн жана отурукташкан калктардын симбиозу (бири-бирине жолтоо болбой,
кайра өз ара толуктаган эриш-аркактыгы) менен айырмаланган өлкө эле.
Таптык жиктелүүнүн эрте доору бул өлкөдө да дурус байкалган. Шаар калынын
социалдык иерархияга жараша ички сепил ичинде, же анын сыртындагы
шааристанда, же таптакыр эле шаар коргонунун тышында жашашы буга дурус
далил боло алат.
Негизги өндүрүүчү таптар — керт башы эркин дыйкандар, малчылар жана кол
өнөрчүлөр болгон. Коңшу өлкөлөрдүн коомдук түзүлүшүнүн деңгээлине
салыштыруу менен Каңгүй мамлекетинде кошумча, негизги эмес жумуштарда үй
кулдары да пайдаланылганы тууралу божомолдоого болот, коомдук байлыктын
пайдасын ак сөөктөрдүн ар кыл катмары көргөн.
Саясий бийликтин түрү. Каңгүй мамлекетинин анын падышасы бийлеген.
Демек биерде да жеке бийлик (монархия) өкүм сүргөн. Хань сулалесинин тарыхы
чагылдырган кытайлык тарыхчылар Каңгүй падышасынын бир мертебе өз
аксакалдары менен кеңешкени тууралу эскерет. Демек, падышанын бийлиги өтө
зарыл мамлекеттик маселелерди чечүү учурунда Аксакалдар кеңеши тарабынан
чектелип турган.
Саясий бийлик көчмөн каңгы урууларынын колунда болгон. Падышанын көчмөн
турмушка жакындыгы анын эки борбор жайга ээ экендигинен айгинеленет. Негизги
байтактысы «Битянь шаарында» экендигин Бань Гу эскерет. Бирок, жайкы ысык
маалда бул шаарда туруудан качып, Каңгүй падышасы андан бир кыйла алыс
Фаньнэй аттуу башка жерди ордо кылып турганы ушул эле кытай тарыхчысы
тарабынан белгиленген. Эки (жайкы-кышкы) ордо түзүү салтын башатаган
байыркы түрктөрдүн бабаларынын бири — акырындап түрктөшкөн ирандык, угорфинндик бөлүктөрү бар каңгы эли болгондугу ушул фактыдан өзгөчө көрүнөт.
Б.з.ч. II—I кк. Каңгүй мамлекетине бир катар жаңы аймактар көз каранды болуп
калган. Маселен, кытайлык булактар Каңгүй мамлекетине караштуу беш-вилайетти
(дубанды) эскерген: Сусе, Фумо (Фуму), Юйну (Йуни), Цзи (Ги), Юйүзянь. Алар ички
бийлик начарлаган айрым саясий кырдаалда өз алдынча бектикти түзүп турганы
болжолдонууда.
Каңгүй мамлекетинин саясий тарыхына байланыштуу негизги окуялар. Каңгүй
мамлекетинин негизделишине чейин б.з.ч. VI к. отузунчу жылдары Аралдан ЖетиСууга чейинки аймактарда жашаган көчмөндөр Ахеменийлердин алдынкы
кошуундары менен таанышышкан, аларга каршы согушка катышышкан. Б.з.ч. IV к.
жыйырманчы жылдарынан тартып алар македондук-гректик баскынчылар менен
каршылашышкан.
Тарыхчы Арриандын жазганына караганда, өзүнө Сыр-Дарыянын оң жээгинен
келген «скифтерди» Македондук Александр кабыл алып, алар менен кошо
жөнөтүлгөн грек элчилерине бул «скифтердин жашаган жерлеринин жаратылыш
шартын, аба ырайын, алардын санын, кулк-мүнөзүн, согуш жарактарын үйрөнүү»
сыяктуу тыңчылык милдеттерди да тагат.
Б.з.ч. IV к. акырында ар кыл уруулар Сыр-Дарыя жана Жети-Суу аймагында өз ара
согуш ынтымагын түзүп, андан соң ал ири уруу бирикмесине өсүп чыгат. Аларды
грек жана рим тарыхчылары «сакараука» деп аташкан («тез кыймылдоочу сактар»
же «нурданган сактар» деп которулуп жүрөт). Бул ирандык булакка таянып
айтылган этноним, арийне, Сыр-Дарыя менен Жети-Суунун өзүнүн калкынын өздүк
аталышы эмес. Кытайлык булактагы «каңгүй» аты бул бирикменин нагыз
аталышынын кытайлаштырылып айтылган варианты катары каралса болот.
Б.з.ч. III к башында уруу бирикмесинин негизинде Каңгүй мамлекети келип
чыккан. Анын аймагына Сыр-Дарыянын ортоңку жана төмөнкү агымы, Талас
суусунун өрөөнү, Чүй суусунун төмөнкү агымы кучагына алынган ири аймак кирген.
208

www.bizdin.kg

Албетте, бул кеңири аймакта ар кыл тилде сүйлөгөн жана чарбачылыгы менен да
айырмаланган уруулардын болгондугун белгилөө керек.
Б.з.ч. II к. акырында Каңгүйлөр чыгышында — усундар менен, түштүкчыгышында — Даван мамлекети менен, түштүк-батышында — согдулар менен
чектешип турган. Б.з.ч. I к. Каңгүй мамлекетинин калкы 120 миң түтүндөн, 600 миң
адамдан тургандыгы кытайлык булактар аркылуу маалым.
Кытайлык баскынчылар б.з.ч. 104—101-жж. Даван өлкөсүнө жортуул жасаган
маалда Каңгүй мамлекети түздөн-түз кийлигишкен эмес. Бирок б.з.ч. I к. Чыгыш
Түркстандагы антикытайдык саясат жүргүзүлгөн өлкөлөр менен дурус мамиле
түзүп турган. Ал түгүл Усун мамлекети Кытай тарапка өзгөчө ык койгон доорлордо
Каңгүй хуннулардын түндүк канаты менен ынтымакташып, усундарга каршы саясат
жүргүзгөн.
Чжичжи-шанүйдү усундарга каршы пайдаланыш үчүн атайын чакырып, Каңгүй
падышасы ага өз кызын берип, «тууганчылыкка негизделген согуш ынтымагын
түзгөн (б.з.. 48-ж.). Каңгы-хунну биргелешкен кошуундары б.з.ч. 42-ж. усундардын
байтактысы Чигу шаарын да ээлеп алышып, талап-тоноп кайтышкан.
Чжичжи-шанүй Талас боюна парфиялыктардын жардамы менен чеп курганда
каңгылар менен анын мамилеси сууй түштү. Арийне, б.з.ч. 36-ж. Чжичжи-шанүй
жетектеген түндүк хуннулардын Талас өрөөнүндөгү бөлүгүнө кытайлык аскерлер
чабуул жасаганда Каңгүй мамлекетинин колу хуннулар тарабында салгылашкан.
Бул урушта түндүк хуннулар толук талкалангандан кийин гана Каңгүй мамлекети
Кытай менен ынтымакташ болуу сунушу менен Хань сулалесинин императоруна өз
элчисин жиберген.
Арийне, Каңгүй падышасы бул элчилик аркылуу тек гана соода ишин жолго
коюуну максат кылгандыгын кытайлык аткаминерлер дурус түшүнгөнү кытай
булактарынан белгилүү.
Б.з. I к. Каңгүй падышалыгы Кушан империясы менен алака түзүп турган, ал
түгүл Кушандын бийлик эгеси Каңгүйдүн падышасынын кызына үйлөнгөн. 80жылдары кытайлык кол башчы Бань Чао жетектеген Хань кошуундары Чыгыш
Түркстандагы өлкөлөргө кайра жортуул жасаганда, каңгы аскерлери да баатырларча
салгылашып, кытайлыктарды оор абалга такаган. Кушан падышасынын өтүнүчү
менен гана каңгы аскерлери Кашкардан чыгарылып кеткен.
287-ж. кытайлык Батыш Цзинь падышалыгына алыскы Каңгүйдөн элчилер
келген. 379-ж. Эрте Цинь аттуу кытайлык өлкөгө да каңгылардын элчиси келгени
маалым. 437-ж. каңгылардын өлкөсүнөн (кытай булактары эми бул өлкөнү «Чжэше»
деп белгилейт) Вэй аттуу кытайлык падышалыкка дагы бир элчилик келген.
V кылымдын соңунда орто азиялык башка аймактар сыяктуу эле Каңгүйдүн жери
да эфталиттердин таман астында калган. Каңгылар андан соң Түрк каганатынын
калктарынын бирин түзүп, жалпы эле түрк элдеринин этникалык орток башатын
түзгөн компоненттерден болгон.
9. «КЫРГЫЗ» ЭТНОНИМИНИН МААНИСИ

Кыргыздардын теги. Кыргыздардын тарыхын башка түрк жана монгол
элдеринин тарыхы сыяктуу эле терең изилдеп, өз кези үчүн мыкты билген
окумуштуу — академик В. В. Бартольд (1869—1930) төмөнкү баасын жазат:
«Кыргыздар Орто Азиянын эң байыркы элдеринен болуп эсептелет. Орто Азияда
жашап жаткан элдердин ичинен, азыркы убакта, сыягы өзүнүн аты тарыхта
мынчалык эрте эскерилген бир дагы башка эл жок көрүнөт».
Кыргыздардын теги жөнүндө сөз жүргөндө алардын түрк элдеринин бир бутагы
экендиги тууралу жалпысынан шек жок. Айрым европалык окумуштуулардын (К.
Менгес ж.б.) кытай булактарындагы кыргыздардын сырткы өң-түспөлү тууралу
209

www.bizdin.kg

үзүл-кесил кабарга негизденип, кыргыздарды түрктөшүп кеткен европа сымак
элдердин урпактары катары божомолдогону да белгилүү. Арийне, бүгүнкү
индоевропа тил түркүмүндө сүйлөгөн калктар ар-кыл расага таандык болуп
калганы сыяктуу эле, түрк элдеринин ата-бабасы да б.з.ч. II миң жылдыкта (алар
жазма тарыхта чагылдырыла электе эле) европа сымак жана монгол сымак
расалардагы этностордун өз ара жуурулушуу мейкиндигинде жашашкан. Демек,
прототүрк диалектилеринин биринде сүйлөгөн кыргыздар б.з.ч. II миң жылдыкта
эле бул эки расанын контакттык (өз ара жуурулушкан) белгилерин өзүнө камтыган
эл болгон.
«Кыргыз» аты. Кыргыздардын өзүнүн өзүнө берген аты (эндоэтноними) —
«кыргыз» сөзү түрк тилдеринин гана негизинде чечмеленүүчү мааниге эгедер.
«Кыргыз» сөзүн чечмелөөдө анын ар кыл варианттары бар экендигин эске алуу
керек. «Элдик чечмелөө» («элдик этимология») деңгээли жана илимий чечмелөө —
бири-биринен кескин айырмаланат. Эгерде «элдик чечмелөө» ар кыл уламыштарга,
жомокторго, сөздүн маанисинин болжолдуу жакындаштырылышына негизделсе, ал
эми илимий чечмелөө — тилдин байыркы кыртышына негизденүү менен тарыхый
чындыкты аныктоо аракети жагынан айырмаланат.
Өз элинин тарыхын терең үйрөнүүгө ынтызар адам бул эки жагдайды тең эске
алышы керек.
«Элдик чечмелөө». Эски доорлордон калган элдик чечмелөөнүн бир түрү —
«кыргыз» этнониминен «кырк» деген сандын маанисин ажыратуу менен
айырмаланат. Бирлери — «кырк гуз» (кырк огуз уруусу), экинчилери — «кырк жүз»
(казактын «жүз» деген уруу бирикмеси сыяктуу бирикмелердин кыркы), үчүнчүлөрү
— «кырк кыз» сөзүнөн келип чыккан деп жоромол кылышат.
Ошондой элдик уламыштардын эң эскилеринин бири XVI кылымда
«Тарыхтардын жыйындысы» — «Мажму ат-таварих» аттуу фарсы тилинде жазылган
ферганалык Сайф ад-Дин Ахсыкенди деген молдонун эмгегинде чагылдырылган.
Өзгөндүн тоолорунда жашаган огуз урууларына айтылуу султан Санжар кол салган
имиш. Бул султан деле башка бир огуздардын бийлик эгеси болгон. Бул алааматта
кырк огуз гана тирүү калып, Коженттин жанындагы тоолорго барып баш
калкалаган. Ушул кырк огуздан («кырк гуз») кийинчерээк кыргыздар келип чыккан,
деп эсептеген аксылык молдо Сайф ад-Дин.
Ал эми айтылуу түркмөн ханы жана тарыхчысы Абу-л-Газы Бахадур-хан (XVII к.)
өзүнүн «Түрк санжырасы» — «Шежере-йи түрк» деген эмгегинде кыргыздарды Огуз
хандын Кыргыз аттуу небересинин урпактары катары баяндайт. Бул түшүнүк да
кыргыздарды огуз урууларынын бир бөлүгү катары эсептеген элдик уламыштар
менен байланыштуу. Осмонаалы Сыдык уулу (1875—1940), Талып молдо Байболот
уулу (1849—1949) сыяктуу кыргыздын бир катар санжырачылары да уламыштык
Огуз хандын кыргыздардын байыркы ата-теги катары билишкен.
«Кырк кыз» менен кыргыздын ата-тегин байланыштырган уламыштардын бири
төмөнкүдөй. Илгери-илгери бир падыша болгон экен. Анын кызы (бек бийке) жана
кызынын кырк кенизеги — аны дайыма коштоп жүрүүчү күң кыздары болгон.
Падыша өз кызын эч кимге көрсөтпөй багып чоңойткон. Күндөрдүн биринде сейил
куруп жүргөн кыздар өзөн жээгине (бөлөк варианты боюнча — көл жээгине)
барышат. Суудагы көбүктү көрүшөт. Ага таң калып, суу чачышып ойноп, көңүл
ачышат. Кийинчерээк ошол көбүк менен ойногон кыздардын боюна бүтөт.
Каарданган падыша аларды ээн тоого жеткиртип таштайт. Ошол кырк кыздан
туулган балдардын урпактары кийин кыргыз элин түзгөн.
Кытайды монголдор бийлеп турган доорду чагылдырган «Юань сулалеси
тарыхы» — «Юань ши» деген кытай тилинде жазылган эмгекте да кырк кыз тууралу
айтылат. Кытайлык кырк кыз илгерки бир замандарда Ус жергесине (огуздардын
210

www.bizdin.kg

арасына?) — түндүк тарапка барып калган экен. Алардын Ус өрөөнүнүн эли менен
болгон никесинен таралган урпактар — кыргыздар имиш. («Ус» топонимин кыргыз
тарыхчысы Анвар Байтур «огуз» деп түшүндүрүүгө аракеттенет).
Бул уламышты жазган кытай тарыхчысы: ки-ли-ки-цзы (кыргыз) — бул элдин
тилинде «кырк кыз» дегенди туюндурат, — деп өз жоромолун бекемдөөгө
аракеттенген жана «кыргыз» этнониминин өзүндө да «кырк кыз» түшүнүгү
камтылган деп эсептеген.
Башка бир уламышта кырк кызын өзүнө нөкөр кылып жүргөн бир бек бийке
кызыл тайганды кубалап ойногону айтылат. Кийинчерээк алардын боюна бүтүп,
кырк кыз менен кызыл тайгандан таралгандар кыргыздар болгон имиш.
Бул уламышка XIX—XX кылымдардагы кыргыз санжырачылары арданышканы,
аны четке кагышканы маалым. Бирок байыркы кыргыздарды «бөрүдөн таралган» —
деген кытай булагында жазылган уламыш да бар. Дагы салыштырып көрсөк, кайсы
бир кыргыз уруусу өзүнүн тегин бугу эне менен байланыштырса, башкасы — багыш
менен, үчүнчүлөрү илбирс менен ж.б. тотемдик (сыйынуучу) жаныбарлары менен
байланыштырышкан. Чокон Валиханов эскергендей, тибеттиктер да өз тегин ит
менен байланыштырган. Усундардын жана алтайлык түрктөрдүн, кийинчерээк —
монголдордун уламышында да өздөрүнүн бийлик эгеси көк бөрү менен
байланыштырылып (анын сүтүн ичкен же андан төрөлгөн деп) сыпатталганы
маалым. Кызыл тайган жана кырк кыз уламышы кайсы бир доордо айтылганын,
чычалабай билип жүрүү эп. Бул уламышта, демек, «кырк кыз» түшүнүгү өзөк катары
пайдаланылган.
Ал эми кытайлык кыргыз санжырачысы Үсөйүн ажы (1916-ж. туулган) Кыргыз
байыркы Огуз хандын кичи аялынан туулган Деңиз хандын урпагы болгон — деген
санжыралык уламышты эске алат. Арийне, өзүнүн пикирине караганда, «кыргыз»
сөзү «кыр гез» («кыр киши») деген сөздөн өзгөртүлүп калган имиш. Байыркы
түрктөрдүн Калач хан аттуу падышасы болуптур (чынында мындай хан жок, бирок
калач, халач аттуу түрк эли болгон. — Авт.). Баласы чоңойгондо чечек чыгып, бети
чаар болуп калганда Калач хан буга арданып, кырк кенизекти кошуп туруп, адам
көрбөгөн тоонун арасына: «кыр кез» («кырды кезип оокат кыл») деп таштап
салыптыр. Тоо мекендеген бул адамдардан (кырк кыз менен Калачтын уулунан)
кийинчерээк кыргыз эли пайда болгон.
Демек, Үсөйүн ажынын вариантында кырк кыз идеясы «кыр гез — кыргыз»
этимологиялык жоромолу менен айкалыштырылып берилген.
Анвар Байтур жазып калтырган кытайлык кыргыздардын санжыраларынын
биринде Кара хандын уулу Огуз хандын жыйырма төрт небереси болгон, — делет.
Алар бир көк бөрүнү өлтүрмөкчү болушат. Көк бөрү Теңирге жалынып кыян, сел
жүргүздүрөт. Жыйырма төрт огуздун эң кичүүсү бийик тоого качып аман калат. Бул
«кыр огуздан» кийинчерээк кыргыздар тараган имиш.
Айтмакчы, жогорураакта айтылган «кырк кыз жана көбүк» уламышындагы
«көбүк» сөзүн казак акыны Олжас Сулейменов «көбөк», «көпөк» («Дөбөт») сөзүнүн
өзгөрүлгөн түрү деп эсептейт. Сибирдеги тоболдук татарлар да өзүнүн тегин Ак
көбөк (Ак дөбөт) менен байланыштырган. Түрктөрдүн «ногой» этноними да
монголчо «нохой» — «ит» сөзүнөн келип чыккан. Демек, кыргыздын ар бир
санжыралык уламышын башка элдердин санжыралары менен да салыштыруу
кызыктуу маалыматтарды жана бүтүмдөрдү берет.
Кыргыздын айрым уруулары исламга тартыла баштаган доордо (X—XV кк.)
кыргыз теги тууралуу уламыштар ислам динин таратуучулар менен да
байланыштырыла баштаган. Маселен, «Мажму ат-таварих» деген жогоруда
айтылган XVI кылымга таандык эмгекте исламдын сопу тарыкатынын
баштоочуларынын бири Шейх Мансур ал-Халлаж (өзүн «Ана-л-хакк» — «Мен —
211

www.bizdin.kg

Акыйкатмын! Мен Кудаймын!» деп жарыялаган сопу; 858—922-ж. жашаган)
кыргыздардын Коженттеги бөлүгүнүн жолбашчыларынын атасы катары
сыпатталган. Кыргыздын Лурхан жана Лур-бузург (Аз-хан жана Аз-бузург) деген
жол башчылары да ушул Ана-л-хакк (Шайык Мансур) деген адамдын уулдары имиш.
Кыргыз санжыраларында «Ана-л-хакк» сөзү «Аналак» деп, «Шайык Мансур» аты
«Шаа Мансур», «Самансур» деп өзгөрүлүп колдонулган учурлар да көп.
Тарыхчы Анвар Мокеев илимге белгилүү кылган XIX кылымдагы «Шажара-йи
насаб-наме-йи илатийа» — «Элеттиктердин тек жайы (жана) санжырасы» аттуу
автору белгисиз кыргызча эмгекте Ана-л-хакктын ысымы толугу менен «Шейх
Мансур Халлаж» деп жазылган.
Абдыкерим Сыдык уулу (1889— 1938) жазып калтырган санжыралык вариантта
Шамансур деген такыба адам жана карындашы Анал жөнүндө сөз жүрөт. Күндөрдүн
биринде Шамансур бир жакка кетип калып жүргөн Аналдын артынан ээрчип,
үңкүргө келет. Биерде жородо отурган жаштар аны акелеп-жакелеп жатып шарап
ичиришет. Шамансур кызып калат да: «Ана-л-хакк, Мен хам хакк», — деп айта
баштайт. Башкача айтканда: «Анал да Акыйкат, Мен да — Акыйкатмын», — дейт.
Аны уккан молдолор: «бул өзүн Кудайга (Акыйкат — Алланын ысымдарынын бири)
теңеп жатат», — деп ханга даттанып айтып келишет (Бул санжырада катачылык
бар: «Ана-л-хакк» деген арабча сөз «Мен — Акыйкатмын» деп кыргызча которулат,
бирок андагы «Ана-л...» бөлүгү кыздын ысымы катары айрым санжыраларда
чаташтырылып айтылып калган. — Авт.).
Анал менен Шамансурду хан өлтүртүп, сөөгүн өрттөтүп, күлүн сууга сапырышат.
Суу хан сарайынын көлмөсүнө куюп, анын көбүгүнө хандын кырк кызы жуунуп,
бойлоруна бүтөт. Ошол кыздардын отузунан кыргыздын отуз-уул (оң канат) жана
онунан — он уул (сол канат) бөлүктөрү пайда болгон имиш.
Жалпысынан, мусулман доорундагы кыргыз санжыралары адамзаттын
баарысынын ата-теги Адам-Атага жана Обо энеге барып такалат, — деп түшүндүрөт.
Адам Атанын тукумдарынын бири Нух пайгамбар (библиялык Ной). Топон суудан
соң Нух пайгамбар өзү сактап калган жакындары, жан-жаныбары жашоосун улантат
делет жомокто. Нухтун үч уулу — Хам, Сам (Сим), Иафас (Йыфет) болгон экен.
Йафастын уулдарынын бири Түрк болгон делет түрк элдеринин мусулмандык
санжырасында. Кыргыз санжырачылары дал ошол Түрк Йафас уулунун
урпактарынын бири — Кыргыз болгон, демек, Кыргыздын түпкү ата-теги башка
элдердикиндей эле Адам Атага барып такалат деп эсептешкен.
Дал ушундай жоромол аркылуу мусулман кыргыз санжырачылары Кыргыз Ата
эң байыркы учурларда жашаган деген бүтүмгө келишкен. Маселен, Осмонаалы
Сыдык уулунун пикирине караганда: «Кыргыз дүйнөгө Мухаммедден — Ага
бейкуттук жар болсун! — 3400 жыл мурун келген. Азыр 4700 жыл чамалуу болуп
калды» деген бүтүм туура көрүнгөнсүйт. Ал эми Талып молдо Байболот уулу:
«Мындан 4800 жыл чамалуу илгери атагы ааламга белгилүү болгон Огуз хандын бир
небереси Кыргыз деген киши экен», — деп санжырасына жазат.
Тоголок Молдо (Байымбет уулу; 1860—1942) жазган санжырада Нух
пайгамбардын үчүнчү баласы Жапистин (Йафас) уулу — Түрк. Анын сегизинчи
муундан тукуму Огузкан. Анын уулдарынын бири — Кыргыз. Түрк Атанын
тогузунчу муундагы урпагы болгон Кыргыздан тараган эл «мындан мурун 2700
чамасында дайындуу», — деп баяндалган.
Айтылуу кыргыз тарыхчыларынын бири Белек Солтонкелди уулу Солтоноев
(1878—1938) «кыргыздар хижрадан (мусулман заманынан) 3400 жыл мурун чыккан
Огуз хандын небересинен таралганына караганда алар эң эски улут экендигинде
шек жок», — деп жазуу менен бирге 3400 деген эсепке өзүнүн күмөнү, шеги
бардыгын да белгилей кеткен.
212

www.bizdin.kg

Тыянактап айтканда, «кыргыз» сөзүнүн жана кыргыз тегинин келип чыгышы
тууралуу элдик чечмелөөлөрдү, ар кыл уламыш, аңыз, жомокторду билип жүрүү
пайдалуу. Бул уламыштар аталарыбыз, чоң аталарыбыз, бабаларыбыз дайыма өз
тарыхына кызыгып жүргөндүгүн айгинелейт. Алар санжыралар аркылуу өз уругун,
уруусун гана чечмелебестен, кыргыздын, түрк элдеринин жана жалпы адам
затынын пайда болушунун башаты тууралу ой жорутуп келген. Демек, дүйнө
тарыхын, анын ичинде кыргыз тарыхын алар оозеки жана жазма санжыра аркылуу
чагылдырган.
Бирок бул «элдик чечмелөө» аркылуу гана «кыргыз» сөзүнүн келип чыгышы
тууралу маселени чектеп коё албайбыз.
Илимий чечмелөө аракеттери. «Кыргыз» этнонимин илимий чечмелөөнүн
өзгөчөлүгү — кыргыздардын болжолдуу ата-теги сыяктуу уламыштарга
таянылбастан, түздөн-түз «кыргыз» терминин ар кыл бөлүктөргө (компоненттерге)
«жиликтеп» ажыратып түшүндүрүүсүндө болуп саналат. Бул жоромолдун
ынанымдуулугу анын илимий негизи лингвистикалык (тил илимине тиешелүү),
ономастикалык (энчилүү аталыштарды изилдөө илимине тиешелүү) өзөгүнүн туура
же калпыс иргелишине байланыштуу.
XIX кылымда бурят аалымы Доржи Банзаров (1822—1855) «кыргыз» этноними
«кырк» санынан жана көпчүлүк санды түшүндүрүүчү «-ыз» куранды мүчөсүнөн
турат деген жоромолун жазган (1840). Бирок «кырк» термини өзү эле санды
көрсөтүп турса, ага да көпчүлүк санды билдирүүчү куранды мүчө кошулмак беле, —
деп анын жоромолуна башкалар макул болбоду.
Ал эми академик Василий Васильевич Радлов (Фридрих Вильгельм Радлофф,
1837—1918) өз эмгегинде «кыргыз» этноними «кырк» санынан жана «йүс» («жүз»)
санынан жалгашкан, — деген
пикирин
билдирет.
Өзбектердин
көчмөн
урууларынын бири болгон Кыркмен-йүз уруусу эки бутактан — кырк уругу менен
йүз уругунан турганын, Алтайдагы түрк урууларынын ичинде да йүс уруусу бар
экендигин, казактардын үч ордосу өз алдынча улуу, орто, кичүү жүздөргө
бөлүнөөрүн В. В. Радлов учкай эскерте кетет.
Башкыр чыгыш таануучусу, профессор Ахмед Зеки Велиди Тоган «кыргыз»
этнониминин байыркы түрү «кыркыр» же «кыркер» болсо керек, — деп
түкшүмөлдөйт.
Каракалпак этнографы жана адабиятчысы Давлен Айтмуратов болсо дароо эки
вариантты сунуш кылат: Биринде «кыргыз» сөзүнүн уңгусу «кыра-гыз» — «кара эл»,
«кара чачтуу эл» деген эң байыркы түшүнүктөн келип чыккан болсо керек,
— деп түкшүмөлдөсө, экинчи вариантында — «гыз» деген акыркы муунду фарсы
тилиндеги «гис» — «өрүлгөн чач» деп которуп, «кыргыз» — бул «кара» жана «гис»
сөздөрүнөн кошулган, «өрүлгөн кара чач» дегенди туюнткан, — деп жоромолдойт.
Албетте, бул жоромол да өзүнүн жасалмалуулугу менен айырмаланат.
XX к. 50—80-жылдары окумуштуулардын айрымдары «кыргыз» этнонимин
мурдагыдай «кырк» саны менен эмес, түс менен түшүндүрүүгө умтулганы Д.
Айтмуратовдун жоромолунан (1986) көрүнүп турат.
Тарыхчы Константин Иванович Петров (1920—1988) «кыргыз» этноними
байыркы түрктөрдүн «кыргу — кырыг» (б. а. «кыргыз») деген сөзүнө көпчүлүк
санды туюнтуучу «-ыз» мүчөсүнүн биригишинен келип чыккан, — деп
түкшүмөлдөгөн (1964-ж.).
К И. Петров сунуш кылган «-ыз» мүчө иш жүзүндө көптүк санды эмес, жуптук
санды (маселен, «эгиз« сөзүндө) туюндурган, — деп аны түрколог Николай
Александрович Баскаков сынга алат. Бирок К И. Петровдун «кыргы-кырыг» сөзү
«кызыл» түстү туюндурган, — деген пикирин Н. А. Баскаков колдоого алат. «Мында
түс аркылуу дүйнөнүн төрт тарабынан бири элестүү берилиши мүмкүн эле», —
213

www.bizdin.kg

деген жоромолдоого жетеленип, Н. А. Баскаков «кыргыз» этнониминин «кырыг» +
«огуз» — кызыл огуздар, б. а. түштүк огуздар (же батыш огуздар) деп түшүндүрүүгө
аракет кылат.
Кийинки жоромолдо кызыл түсү аркылуу жердин багыты аныкталат (түштүк
багыттагы жер же болбосо батыш багыттагы жер).
Ал эми академик Андрей Ннколаевич Кононов (1906—1986) болсо «кырыг»
(кызыл) түстү жер багыты менен эмес, элдин антропологиялык өзгөчөлүгү, кебетекешпири, жүзү менен байланыштырууга аракет жасаган (1970-ж.). Чынында да куу
киши (сары киши) деген алтайлык уруу бар, сары уйгур деген эл бар. Түрк
элдеринде этноним түс менен байланыштырылган мисалдар арбын. Ушундан улам,
А. Н. Кононов сары чач, албырган жүз, көк көзү болгон байыркы кыргыздардын
сырткы кешпири «кыргын» — «кыргыт» — «кыргыз» түрүндөгү элдик аталышка ээ
болууга шарт түзгөн, — деген пикирди тутат. Анын оюнча «кыргын», «кыргыт»,
«кыргыз» сөздөрү бир эле маанини — «кызылдар», «албырган жүздүүлөр» дегенди
туюнткан. Демек, мында «кыргы» («кызыл») компонентине кошулуп айтылган «ын» (вариант: «-ыт», «-ыз») мүчөсү тек гана жалпылоочу маанини берген куранды
мүчө эле.
(Түстү саясий мааниде пайдалануу азыр да бар экени төмөнкү мисалдан
айгиленелет: «жашылдар» деп азыркы кезде табийгатка астейдил мамиле жасоону,
экологиялык тең салмактуулукту сактоону же калыбына келтирүүнү мүдөө кылган
адамдардын уюмдары аталат. Чынында бул адамдар ар кыл расага таандык жана эч
качан кебете-кешпирлери жашыл түс менен байланышсыз эмеспи).
Демек, илимий түшүндүрүү аракеттери да «кырк огуз», «кырк эр», «кырк уруу»
деген жоромолдордун тобунан жана «кырк» санынын ордуна прототүрк тилинин
болжолдуу «кырыг» («кызыл түс») сөзүнө байланыштырылган жоромолдордун
тобунан турууда.
Тыянак. Бул окуу китебибизде тигил же бул илимий жоромол бардыгынан
өзгөчөлөнүп, чындыкка жакын турат, — деген пикирди таңуулабайбыз. «Кыргыз»
этноними түрк тилдеринин негизинде гана этимологиялык жактан (түпкү,
башаттык кыртышын табуу өңүтүнөн) чечмелениши акыйкатка төп экендигин гана
эскертебиз.
Мунун артында чоң маани жатат. Демек, кылымдарды карытып сакталып келген
элдик аталышыбыз — «кыргыз» сөзү элибизге жана бабаларыбызга сырткарыдан
берилген аталыш эмес, тектеш тилдерде сүйлөгөн уруу-уруктардын ичинен эле
кайнап чыккан этноним болуп саналат.
Кыргыз этнонимин, дагы бир ирет эскертсек, жалгыздап түшүндүрүү эч мүмкүн
эмес. «Огуз» этнониминин түпкү башатын иликтөө, «уйгур», «он огур»
этнонимдеринин сырына жетүү, байыркы түрктөрдүн «булгар», «сувар», «хазар»
сыяктуу аталыштарынын окшош белгилерин чечмелөө айланып келип кыргыз
этнонимин чечмелөөнүн туура же тескери багытта экендигин тескөөгө жардам
берээри шексиз.
Демек, «кыргыз» этнониминин маанисин чечмелөө чыгармачылыгы, илимий
аракеттери улантылууда.
10. КЫРГЫЗ МАМЛЕКЕТТҮҮЛҮГҮНҮН БАШАТЫ

Кыргыздын байыркы Ата Журту. Ар бир элдин баарынан ыйык сезилген асыл
нерсеси — эл катары өзүн сактоого жана өнүктүрүүгө мүмкүндүк берген Мекени
(Ата Журту) болот.
Ал эми XX кылымдын акырына чейин өзүн улут катары сактай алган калк
кылымдар бою ар кыл элдер менен мамиледе болгон, ар кыл аймактардан келген
214

www.bizdin.kg

этностук бөлүкчөлөрдү өзүнө жуурулуштурган татаал компоненттүү, көп тарамдуу
тарыхтуу улут болуп саналат. Мындай улуттун Ата Журту каерде?
Тарыхта эң эски бабалары жердеген аймактан көп узабай жашаган калктар да
маалым, ошондой эле, журт которуунун (миграциянын) натыйжасында таптакыр
башка континентке барып байырлап калган элдер да маалым.
Ал эми кыргыздар бул элдердин кайсынысына кирет? Эгерде тарыхый Борбор
Азия мейкиндиги деген Кеңири түшүнүккө Ирандын чыгышынан жана Каспийден
Түндүк Кытайга чейин жана Түштүк Сибирден Тибет, Пакистанга чейин кеңирсиген
ири аймакты алсак, негизинен ушул алкакта жашаган ар кыл элдер кыргыздар
менен этностук алака түзгөнүн жыйынтыктап айтууга болот.
Бирок «кыргыз» наамынын өзүн тутуп келген алгачкы уруулар, заман өтүп —
уруу бирикмеси, акыры жүрүп — мамлекети бар эл болуп өсүп чыккан. Эң байыркы
кыргыздардын Ата Журту каерде болгондугун тарыхый маалыматка таянып,
конкреттүү көрсөтүүгө туура келет.
Демек, азыркы кыргыздардын жалпы бабаларынын тарыхый жашоо аймагы ири
Борбордук Азия мейкиндиги менен аныкталат. Ал эми «кыргыз» атын илгертеден
өзүнө ыйгарып келген уруунун, уруу бирикмесинин, элдин тарыхый журту бул
мейкиндиктин чакан гана бөлүгүнө таандык.
Дал ошо байыркы кыргыздардын чакан журту кайсы борбордук азиялык
аймакта болгон?
Ар кыл пикирлер. VI—XIII кылымдарда Кыргыз каганаты (каган башкарган
мамлекет) Түштүк Сибирде — Эне Сай дарыясынын өрөөнүндө жайгашканы
маалым. Мындан улам көпчүлүк тарыхчылар тээ байыртадан эле протокыргыздар
Түштүк Сибирде жашаган деп эсептеп жүрүшөт.
Хуннулар доорунда кыргыздар азыркы Монголиянын түндүк-батышында,
Кыргыз-Көл (Хиргис-Нур) деген көлдүн атырабында жашаган. Б.з.ч. I кылымдын
ортосунан тартып кыргыздар Эне-Сай өрөөнүнө жыла баштаган, — деген пикир да
бар.
Айрым илимпоздор кыргыздарды Эне-Сай менен Теңир-Тоонун арасында арыбери көчүп жүрө беришкен, — деген боолгоолорун да ортого коюуда.
Совет доорунун акыркы жыйырма жылында, өзгөчө 80-жылдары Эне-Сайды
кыргыздын тарыхый мекени катары кароо саясий жактан чеки, натуура деп
эсептелип, расмий китептерге Эне-Сай Кыргыз каганатынын тарыхы киргизилбей
калган учурлар да болду. Азыр мындай тарыхты бурмалоо четке кагылууда.
VI кылымдан XIII кылымдын башына чейин өкүм сүргөн Эне-Сай Кыргыз
каганатын азыркы кыргыз улутунун тарыхый баскычтарынын ажырагыс бир
бөлүгү катары кароо акыйкат экендигин бүгүн көпчүлүк тарыхчылар жазышууда.
Ал эми 70—80-жылдары бул пикирди Өмүркул Караев, Юлий Сергеевич Худяков,
Виктор Вутанаев, Имел Молдобаев, жазуучу, академик Түгөлбай Сыдыкбеков
сыяктуу айрым гана советтик изилдөөчүлөр тутуп калган учурлар да болгон.
Байыркы журт — Теңир -Тоо. Эне-Сай Кыргыз каганаты б.з. VI кылымынан
тартып өкүм сүргөнү маалым. Ал эми бул доорго чейинки байыркы кыргыздардын
журтун анык тоо өзүнө астейдил мамилени талап кылат. VI кылымга чейинки
археологиялык маданияттар (алардын соңкусу — Таштык маданияты) Эне-Сай
Кыргыз каганаты доорундагы археологиялык маданияттан кескин айырмаланаары
байыркы кыргыздар Эне Сайга кечирээк көчүп келгендигин айгинелейт.
Эне-Сайга байыркы кыргыздар кайсы жерден көчүп келди экен? Монголиянын
түндүк-батыш тарабынанбы?
Белгилүү кыргыз таануучу, профессор Юлий Сергеевич Худяков, акыркы
кездердеги археологиялык жаңы маалыматтарды жалпылоонун жана кытай
жазмасындагы булактарды кайрадан иликтөөгө (Л. А. Боровкова) таянуунун
215

www.bizdin.kg

негизинде жаңы тыянакты илимге тартуулады. Кыргыз-Нор көлүнүн аймагындагы
эстеликтерди археологиялык изилдөө — биерде б.з.ч. доордо кыргыздар
болбогондугун далилдөөдө.
Байыркы кыргыздардын алгачкы бизге белгилүү ата-журту катары Чыгыш
Теңир-Тоонун түндүк тарабы болгондугу тууралу жаңы бүтүмдү Ю. С. Худяков
ишенимдүү далилдер менен тастыктоодо.
Археологиялык изилдөөлөр Чыгыш Түркстанда кеңири жүргүзүлө элек. Өзгөчө
көчмөндөрдүн маданияты дурус иликтене элек. Бирок колдо болгон маалыматтар
Чыгыш Түркстанда жана анын түндүк аймактарында — Чыгыш Теңир-Тоодо ар кыл
этностор жашагандыгын айгинелейт.
Б.з.ч. I кылымдын ортосундагы саясий окуяларды сыпаттап жатып, кытай
тарыхчысы Бань Гу төмөнкүдөй тарыхый географиялык маалыматты берет:
«Кыргыздардан (цзянькунь) чыгышта 7 миң ли узактыкта (хуннулардын)
шанүйлөрүнүн ордосу жайгашкан, ал эми батышта — 5 миң ли узактыкта — Чеши
орун алган». Бул маалыматтын чаташкан жерлери да бар экендигин эске алып,
бирок мында — кыргыздардан чыгышта — хуннулар жайгашканын, кыргыз
жеринен түштүгүрөөктө — Чеши (Турпан ойдуңунун өлкөлөрү жана шаарлары) орун
алгандыгын айтууга болот. Чешиден (Турпандан) түндүккө карай кетчү жол азыркы
кезде биз учак (самолет) менен учкандай түптүз түндүккө меридиан боюнча
жасалуусу эч мүмкүн эместигин эске алуу керек. Табигый татаал географиялык
шарттарда кербен үчүн ылайык жол издөө бүтүндөй бир тоо кыркаларын айланып
өтүүгө байыркы адамдарды аргасыз кылган.
Кербен жол Турпандан дароо түндүккө эмес, түндүк-батышка гана жылууга
мүмкүндүк берет. Демек, байыркы кыргыздардын жери Турпан ойдуңунан түндүкбатышта орун алган.
Кыргыздардын аймагы б.з.ч. I кылымдын ортосунда усундардын чыгыштагы
жерлеринен саал түндүгүрөөктө жайгашкан. Чжичжи-шанүй кыргыздардын
аймагында күч топтоп алып, усундарга жортуул жасап турган. «Эгерде цзянькундар
(кыргыздар) менен усундардын жерлеринин ортосундагы аралык өтө чоң болсо,
анда Чжичжиде мындай узактыкка согуштук жортуулдарды жасоо үчүн
экономикалык жана аскердик күч-кубат жетишпес эле», — деп эсептейт чыгыш
таануучу Л. А. Боровкова.
Демек, кыргыздардын аймагы б.з.ч. I кылымда алыскы Эне-Сайда эмес,
Турпандан түштүк-батышыраакта жана Теңир-Тоонун чордонун ээлеген усундардан
түндүк-чыгышыраакта орун алган. Кыргыздардын бул аймагы Борбордук Азиянын
ири мейкиндигин ээлеген «Теңир-Тоо» аттуу тоо кыркаларынын системасынын
чыгыш кыркаларынын биринен орун алган.
Л. А. Боровкова жана Ю. С. Худяков эң акыркы изилдөөлөрүндө байыркы
кыргыздардын бул чыгыш теңир-тоолук журту азыркы чыгыш түркстандык КараШаар жана Манас шаарларына түндүк жагынан коңшу болгондугу тууралу тыянакка
келишти. Боро-Хоро аттуу тоо кыркасынын түндүгүндө, Дзосотин-Элисун чөлүнөн
батышыраакта б.з.ч. I кылымдын ортосунда кыргыздар жашаган. Жалпысынан,
көчмөн элдин жүздөгөн жана бир нече миң чакырым жерге орун которуп жашоо
үчүн кеңири мүмкүнчүлүгү болгондугун эске алсак, Чыгыш Теңир-Тоонун жалпы эле
түндүк тараптагы (тескейлик) аймактары кыргыздардын жана алардын тарыхый
коңшуларынын бизге маалым алгачкы журту катары эсептелээрин айта алабыз.
Өткөн кылымда Чокон Валихановдун, Н. А. Аристовдун биздин доорго чейин эле
Теңир-Тоо аймагы менен кыргыздардын байланыштуулугу тууралу айтылган ар
кыл божомолдору, А. Н. Бернштамдын тээ б.з.ч. I кылымдын ортосунда хуннулар
менен кошо кыргыздардын алгачкы толкуну Теңир-Тоого жеткен, — деген
жоромолу жаңы маалыматтар, жаңы тыянактар менен улантылууда. Кыргыздар
216

www.bizdin.kg

байыркы замандарда Эне-Сайдан келбей эле, Чыгыш Теңир-Тоодо жана ага жакын
түндүгүрөөк аймактарда жашаганы тууралу бүтүм акыйкатка төп келет десек болот.
Байыркы кыргыздардын чарбачылыгы. Байыркы кыргыздардын чарбасы
тууралу кытай тарыхчылары түздөн-түз кабар берген эмес. Арийне, кыргыздардын
чыгышындагы хуннулар жана батышындагы усундар менен бирдей эле
мейкиндикте жашап, көчмөн турмуш таризинде болгон кыргыздардын негизги
чарбасы — мал чарбачылыгы экендиги тууралу бүтүм кылууга болот. Орто
кылымдарда да көчмөн чарбачылык кыргыздардын негизги чарба тармагы бойдон
кала берген.
Чыгыш Түркстандын түндүгүндө жайгашкандыктан, отурукташкан жана
негизинен дыйканчылык менен кесиптенген калктарга коңшу болуу кыргыздардын
арасында кандайдыр-бир даражада жарым-көчмөндүк шартта жаратып, айрым
жатакчылар эгин эгүү менен да кесиптенишкени тууралу боолголоо мүмкүн.
Айтылуу «Манас» дастанында да кыргыздардын Чыгыш Түркстандын шаардуу
аймактарынан аштык айдоого үйрөнгөнү тууралу эпизоддор да кыскартылган. Бир
нече кылымдардан бери, ал түгүл мамлекеттүүлүккө чейинки доордон бери келе
жаткан кыргыз тарыхы жомок түрүндө ширетилген бул дастандын ушул окуясы
өзүнө көңүл бурууга арзыйт.
Орто кылымдардын эрте доорунда Эне-Сайды жердеп калганда да дыйканчылык
кыргыздардын чарба тармагынын бири катары орун алгандыгы айгинеленүүдө.
Анын алгачкы башаты кыргыздардын Чыгыш Теңир-Тоодо кезинде эле пайда
болгону тууралу бүтүм жасай алабыз.
Албетте, кол өнөрчүлүктүн тармактары кыргыздардын көчмөн турмушунда
тиричилик үчүн керектүү заттарды, буюмдарды жасоо максатында да
колдонулбастан, ошол эле учурда өнөрдүн да булагы болгон. Тери ийлетүү жана
ултаруу, кийиз жасоо, оймочулук, чийди же камышты пайдаланып, алачык же
байыркы боз үй сымал баш паана жайларын куруу, кылычты, жаа огун, тиричиликке
керек шаймандарды, зергердик жасалгаларды жасоо үчүн металл иштетүү ж.б. кол
өнөрчүлүктүн түрлөрү байыртадан кыргыздарга таандык жогору өнүккөн
кесиптерден эле.
Коомдук түзүлүшү. Байыркы кыргыздар б.з.ч. III кылымдын акырына чейин
кандай коомдук баскычта жашаган тууралу так дарек жок. Шарттуу түрдө гана
(колдо жазма маалымат болбогондуктан), ошол доорлордо кыргыздар уруулардын
ири саясий бирикмесин түзүп тургандыгы тууралу божомолду айта алабыз. Башка
коңшу элдерден алар айырмаланып тургандыктан, ырааттуу түрдө кыргыздардын
элдик аталышы ар кыл иероглифтер менен кытай булактарында жазылып келген.
Б.з.ч. III к. акырында кыргыздар Борбордук Азиядагы көчмөндөр
цивилизациясынын кубаттуу дөөлөтү — Хунну мамлекетинин курамына кирген.
Дал ошол кезден тартып кыргыздардын коому эрте таптык деңгээлге жеткен, ар
кыл социалдык катмарларга жиктелүүсү күчөгөн. Хуннулардын койгон адамы
маалы менен салык чогултуп, зарыл болсо аскер күчүн топтоп турган. Хуннуларга
көз каранды болбой калганда да кыргыздардын социалдык жиктелүүсү андан ары
улантыла берген.
Карапайым көчмөндөр — калктын негизги катмарын түзгөн. Кыргыздардын
тарыхый коңшуларын салыштырып үйрөнүү менен ошол доорлордо эле
кыргыздарда үй-бүлөлүк деңгээлдеги кулчулуктун көрүнүшү орун алганын
боолголой алабыз. Арийне, керт башы эркин малчылар, кол өнөрчүлүк менен жана
жатакта аштык айдоо менен кесиптенгендер коомдук байлыктын негизин өндүрүп
турган.
Кыргыздар урууларга, уруулар ичинде уруктарга жиктелишкен. Уруулар бир эле
учурда жамыяттык башкаруу бирдиги, аймактык акимчиликтин бирдиги жана
217

www.bizdin.kg

аскердик күч топтоо бирдиги болуп кызмат кылган. Алгачкы жамыяттык түзүлүш
доорунан айырмаланып, уруулук бирикмелерге жалаң гана кандаш бир
туугандардан түзүлгөн уруктар камтылып чектелбестен, башка урууга же башка
коңшу элдерге таандык өкүлдөр да каратылып, жуурулушуп турган.
Ошентип, б.з.ч. III кылымдын акырында — б.з.ч. II кылымдын ичинде кыргыз
коому эрте таптык жиктелүү доорун баштан өткөргөн. Патриархалдык-уруулук
түзүлүштүн да көптөгөн калдыктары ийкемдүү өзгөрүүгө учурап, сакталып кала
берген.
Кыргыз мамлекеттүүлүгүнүн башаты. Коом ар кыл таптарга — ири социалдык
катмарларга жиктелген доордо пайда болуучу саясий ыкмал (институт) — мамлекет
болуп саналат. Мамлекеттин максаты жалаң гана коомдун ички саясий, социалдык,
экономикалык, маданий өнүгүүсүн, бейкуттугун, туруктуулугун камсыз кылуу
менен чектелбейт. Мамлекет сырткы коңшулардан да өз коомунун бүтүндүгүн, көз
каранды эмес жашоосун, сырткы дүйнө менен пайдалуу алыш-беришин жүзөгө
ашыруусу керек.
Мамлекетти башкаруу — көрүнгөн гана адамдын колунан келбейт. Эрте
мамлекеттердин башчылары мурдагы уруу аксакалдары, уруу жол башчылары
сыяктуу тажрыйбалуу, сөзгө чечен, акылдуу, айлакер, аскердик өнөргө да шыктуу
адамдардан иргелип пайда болгон. Мындай адамдар өтө оор кара жумуштардан,
күндөлүк тиричиликтин көйгөйлөрүнөн бошотулуп, саясий башкаруу үчүн
мүмкүнчүлүктөрү кеңейген. Байып, малай жумшап, бош убакытын жер өңүтүн
үйрөнүүгө, аскердик өнөргө, коңшу уруулардын жана калктардын жагдайын
байкоого жумшаган жогорку катмардын — ак сөөктөрдүн өкүлдөрү мамлекет
башчысына акыл кошуп, кеңеш айтып турган. Бул үчүн бийлик эгесинин мезгилмезгили менен чакырган жардамчы органы — Аксакалдар кеңеши ыңгайлуу эле.
Көчмөндөрдүн эрте таптык доордогу мындай чектелген монархиялык
мамлекети кыргыздарга да таандык болгон.
Кыргыз мамлекеттүүлүгү кайсы доордон башталган? — деген суроо азыр да
илимий талаштарды пайда кылууда. Илимпоздордун басымдуу көпчүлүгү 90жылдарга чейинки жана азыркы бир катар эмгектерде кыргыз мамлекеттүүлүгү б.з.
VI кылымдан тартып (Эне-Сай Кыргыз каганатынын доорунан бери) өнүгө баштайт,
— деген жоромол кылышууда.
Сунуш кылынып жаткан окуу китебибизде бул маселенин эки жагы бар
экендигин эскертебиз.
Биринчиден, өзүн «кыргыз» деп атабаган, бирок кыргыздарга жуурулушкан атабабаларыбыздын бир катары (хуннулар, усундар, теңир-тоолук сактар,
парганалыктар, каңгүйлүктөр) б.з.ч. III—II кылымдарда эле эрте феодалдык
мамлекеттерди негиздешкен. Алардын саясий тарыхы — азыркы кыргыз ж. б.
тектеш, коңшулаш элдердин орток тарыхый башаты болуп саналат.
Экинчиден, байыртадан эле өзүн «кыргыз» деп атап келген тарыхый ата-бабабыз
Эне-Сай каганаты дооруна (б.з. VI—XIII к. башы) чейин эле алгачкы мамлекеттик
түзүлүшкө негиз салышкан. Кыргыздардын байыркы мамлекеттүүлүгүнүн
калыптанышында хунндардын да чоң ролу болгон. Жалпысынан, кыргыздар
мамлекеттүүлүк түзүлгөн коомдук баскычка б.з.ч. III кылымдын акырынан кеч эмес
убакыттан бери көтөрүлгөн, — деп бүтүм кыла алабыз.
Модэ-шанүй жана кыргыздар. Кытай тарыхчысы Сыма Цянь жана аны
пайдаланган кийинки тарыхчылар жазгандай, ири мамлекетти түзүүгө умтулган
хуннулардын бийлик эгеси Модэ-шанүй б.з.ч. 201-жылдын аралыгында түндүккө
жана түндүк-батышка жортуулга чыккан. Ал бир катар мурда кытайлыктар
эскербей келген калктарды — хуньүй, цүйше (күйше), динлин, кыргыз, синьли деген
элдерди каратып алууга жетишкен.
218

www.bizdin.kg

Бул элдердин ичинен кийин да Көп эскерилген, байыркы түрк этносторунун
бири катары көрсөтүүгө толук мүмкүн болгон элдер — динлиндер менен кыргыздар
эле.
Модэ-шанүйгө баш ийээр маалда кыргыздардын өз алдынча мамлекети болгон
же болбогону тууралу так маалымат жок. Бирок Модэ-шанүйдүн кол астында болуу
— хуннулар бийлеген кеңири мейкиндиктеги көп улуттуу мамлекетке биригүү
менен барабар эле. Эгерде кыргыздар буга чейин мамлекет түзүү деңгээлине жетпей
келсе, хунну доорунда өздөрүндөй эле көчмөн жашаган, тили жагынан да тектеш
келген калктын саясий тарыхына орток катышып, хуннулардын өздөрүнө
таңуулаган саясий башкаруу практикасын өздөштүрүү мүмкүндүгүнө байыркы
кыргыздар да ээ болушкан.
Модэ-шанүйдүн кыргыз жерин басып алуусунун кийинки саясий жана социалдык
өнүгүү үчүн түрткү берген дурус жагы — хунну мамлекетинин модели, үлгүсү эле.
Кыргыздардын оң канат жана сол канат, чордондук (ичкилик) топ болуп
жиктелишинин эзелки башаты эң кеминде хуннулардын байыркы дооруна барып
такалат.
Кыргыздар б.з.ч. I к. башында. ЛиЛиндин бийлөөсү. Хуннулар күч-кубаттуу
болуп турган доордо кыргыздар Хунну мамлекетинин курамында кала берген.
Б.з.ч. 99-ж. кытайлык Ли Гуан-ли аттуу кол башчы (Давандын Эрши шаарына
жортуулу үчүн «Эршилик» ысымын алган) хуннулардын Чыгыш Теңир-Тоодогу
журттарына кол салып, бирок буктурмага калып, араң качып чыккан. Дагы бир
колду — тандалган 5 миң кытайлык жөө аскерди Ли Лин деген кол башчы жетектеп,
хуннуларга каршы жөнөп, бирок хуннулардын 30 миң атчан аскери менен
кармашууга туура келет. Кошумча хуннулардын дагы жаңы аскер күчү келип,
кытайлыктар чегинүүгө аргасыз болушат.
Цзүйдихэу-шанүйгө кытайлыктардан «тил» кармап келишет да, Ли Линдин
кошуунун колдой турган жакын арада башка кытай аскерлери жок экендиги
айгинеленет. Ошондо хуннулар туш тараптан качырып киришип, кытай кошуунунун
быт-чыты чыгат, Ли Лин болсо колго түшөт.
Цзүйдихэу-шанүй Ли Линге өзүнө кызмат кылууну сунуш кылган. Эр
жүрөктүүлүк менен салгылашкан бул кытай кол башчысы ага жагып калган эле. Ли
Лин буга макул болду, себеби кайра Кытайга кайтса, кошууну талкаланганы үчүн
өлүм жазасына кириптер болушу ыктымал эле.
Арийне, Хань сулалесинин ак сарайында Ли Линдин бул жеңилиши
чыккынчылык катары бааланып, өлүм жазасына анын энесин тартуу тууралу өкүм
чыгарылган. Карган аялга болушам деп убараланган ак сарай тарыхчысы Сыма Цянь
да күнөөлөнүп, б.з.ч. 98-ж. январда бычылып салынган жана бир аз мөөнөткө абакка
түшкөн.
Ал эми Ли Лин болсо хуннуларга ак эмгеги менен кызмат кылып берген.
Хуннуларга жуурулушуп, кызматын адал кылган кытайлардын ал алгачкысы да,
акыркысы да эмес эле.
Цзүйдихэу-шанүй Ли Линге өзүнүн кызын (бек бийкени) турмушка берген.
Байыркы кыргыздардын аймагын да хуннулардын атынан бийлеп туруу милдети
Ли Линге жүктөлгөн.
Бул маалымат б.з.ч. I к. башында кыргыздардын аймагын хунну шанүйү
борбордон — өз ордосунан дайындалган адам аркылуу башкаргандыгы тууралу
айгинелейт. Кыргыздардын Чыгыш Теңир-Тоонун түндүк тарабын ээлеген жерин
башкарып калган Ли Линге хунну шанүйү батыш канаттагы чжуки-бек деген
титулду ыйгарган. Ли Лин менен анын хунну тектүү аялынын урпактары
кыргыздардын арасында укумдан-тукумга жашап, кара чачтуу, кара көздүү сырткы
белгилери менен айырмаланышкан.
219

www.bizdin.kg

Кыргыздар б.з.ч . 90-ж. Ли Линдин кол башчылыгы астында кошуун түзүп,
хуннулардын армиясына кошулуп, Ли Гуан-ли Эршилик жетектеген эң ири
кытайлык армиянын баскынчылык жортуулуна каршы согушка аттанышат. Бул ири
согуштун акыркы этабы Хангай тоо системасындагы Яньжань тоосунун жанындагы
салгылашуу менен аяктаган. Хуннулар, кыргыздар, динлиндер, турпандыктар ж. б.
калктар биригип чыккан бул согушта Хань сулалеси кубаттуу жортуулчул
армиясынан таптакыр кол жууп калган. «Манас» дастанындагы кыргыздардын
башка калктар менен биргелешип чыгыштан келген жоого каршы күрөшүүсү,
кыргыздар тарапка өтүп ак кызмат кылган Алмамбет сыяктуу айрым мотивдер,
сюжеттик көрүнүштөр орто кылымдардагы тарыхыбызга да байланыштуу.
Кыргыздар б.з.ч. 80—60-жылдарда. Ли Лин жана анын бийлигин мурастаган
уулу башкарып турган доордо, б.з.ч. 80—60-жылдарда, байыркы кыргыздар
хуннулардын өкүмү жүргөн туруктуу вассалдары болгон.
Б.з.ч. 71-ж. жайында хуннуларды батышынан усундар, чыгышынан ухуань,
түндүгүнөн — көтөрүлүшкө чыккан динлиндер каптап киришкен жана
хуннулардын калкынын бир далайы кырылган. Бул алаамат учурунда кыргыздар
кайсы тарабында болгондугу ачык эмес, бирок антихуннулук ынтымакка кыргыздар
ушул согуштун алгачкы баскычында эч кошулбагандыгы хуннута каршы тарапка
динлиндердин гана саналып өткөндүгү менен далилденет. Б.з.ч. 63-жылдан тартып
динлиндер хуннуларга каршы бир нече ирет чабуул жасаган кезде да кыргыздар
хуннуларга каршы тарап катары эч эскерилген эмес.
Кыргыздардын ордо күрөшүнө катышышы. Хунну мамлекетинин
системасына туруктуу кирип калган кыргыздар хунну саясатын жүзөгө ашырууга
катышышкан. Кыргыз кошуундары да Борбордук Азия мейкиндигиндеги
хуннулардын жүрүштөрүнө тартылып турган. Ли Линдин «батыш канаттагы чжукибек» деген даражасынын артынан кыргыз төбөлдөрүнүн да ордо саясатына
аралашуусу күчөгөн.
Б.з.ч. 58-ж. тартып хуннулардын ичинде такты талашуу күрөшү өзгөчө курчуйт.
Ордо күрөшү аркылуу бийликке жеткен Хуханье-шанүй өзүнүн тарабындагы батыш
канаттын чжуки-беги болгон хунну ак сөөгүн өлтүрүүгө буйрук берет. Батыш
хуннулар кайра Хуханье-шанүйгө каршы көтөрүлүшкө чыгышып, Босүйтан деген
бекти (анын титулу «жичжо-бек» эле) «чжукишанүй» деп жарыялашат. 58-ж.
күзүндө да хуннулардын хуге, юйди сыяктуу урууларынын бектери да өзүн шанүй
жарыялашкан. Аларды Босүйтан чжуки-шанүй кыргыздардын аймагын көздөй
сүрүп салган.
Б.з.ч . 56-ж. Хуханье-шанүй чыгыштан келип, Босүйтандын (чжуки-шанүйдүн)
кошуунун талкалап, Босүйтан өзүн-өзү өлтүрүүгө аргасыз болгон.
Дал ушул учурда кыргыздардын журтунда жүргөн аскер башы (офицер) адамды
— Уцзи-шанүйдү кыргыз төбөлдөрү бүткүл Хунну дөөлөтүн башкаруучу шанүй
катары көтөрүп чыгышкан. (Уцзи-шанүй б.з.ч. 58-ж. акырында өзүн алгач ирет
шанүй жарыялаган, бирок бат эле хуннулардын юйди уруусунан чыккан дагы бир
жалган шанүйдүн — Чели-шанүйдүн пайдасына өз титулунан баш тарткан эле. Уцзи
да, Чели да хуннулардын шанүйлөрү чыккан башкаруучу урууга тиешеси жок
адамдар эле).
Уцзи өзүн «шанүй» деп кайрадан жарыялоого кыргыздарга өз макулдугун берди.
Себеби Хуханье-шанүй чыгыштан кайра Теңир-Тоо аймагына келгенде Чели-Шанүй
Хуханьеге моюн сунуп берген эле.
Хуханье-шанүй менен кыргыздар көтөрүп чыккан Уцзишанүй уруш башташты.
Арийне, мурда Хуханьеге каршы болуп жаткан сепаратисттердин көбү колдобой
коюп, бат эле Хуханьешанүй жеңишке жетишти. Уцзи-шанүй (жалган шанүй)
тутулуп, өлүм жазасына тартылды.
220

www.bizdin.kg

Кыргыздардын көз карандысыздыгы. Уцзи деген аскер адамынын хунну
ордосунда аракети майнапсыз аяктаган менен кыргыз төбөлдөрүнүн хуннулардын
шанүйүнө карата душмандык саясаты улана берди. Б.з.ч. 56-жылдын акырынан
тартып Хуханье-шанүйгө каршы батыш канаттагы хуннулардын сепараттык күрөшү
кайрадан алоолонгон маалда кыргыздар саясий өз алдынчалыкка жетишишти.
Өздөрүнүн түндүк жактагы коңшусу болгон динлиндердин көз каранды эмес
абалы да кыргыздар үчүн таасир бербей койгон эмес.
Саясий көз каранды эместикке жетишкен кыргыздардын чордондук аймагы
Чыгыш Теңир-Тоонун түндүк (тескей) атырабы тарапта — Жети-Суудан түндүкчыгышта, Ала-Көлдөн түштүк-чыгышта, Боро-Хоро тоо кыркасы менен ДзосотинЭлисун чөлүнүн ортосундагы чөлкөмдө жайгашкан. Табигый шарттар,
географиялык обочо абал кыргыздардын бул өз алдынча өлкөсүн бир нече жылдар
бою өздөрүнүн, ич ара күрөшүнүн айынан хунну шанүйлөрү өз жайына коюуга
аргасыз болушту.
Хунну мамлекетинин саясий системасынын тутумунда кыйла убакыт (бир жарым
кылымдай)
болуп
келген
кыргыздардын
бийлөөчү
төбөлдөрү
үчүн
мамлекеттүүлүктүн негизги жагдайларын, белгилерин калыптандыруу тажрыйбасы
дурус маалым эле. Анын үстүнө кол башчылык жана акимдик башкаруунун
кытайлык тажрыйбасына ээ болгон хуннулашып кеткен Ли Линдин үй-бүлөсүнүн
кыргыздардын вассалдык аймагын бийлеши (б.з.ч. I к. биринчи жарымы) кыргыз ак
сөөктөрүнүн саясий практикасына өз таасирин тийгизбей койгон эмес.
Б.з.ч. III к. акырынан тартып байыркы кыргыздар мамлекеттүүлүктүн баскычына
көтөрүлө алган. Бирок бул жарайан Хунну дөөлөтүнүн курамына камтылуу жолу
менен жүзөгө ашырылган. Ал эми б.з.ч. 56-жылдан тартып кыргыздардын өз
алдынча улуттук мамлекеттүүлүгүн түзүү доору өз учугун улайт, — деп жыйынтык
чыгаруу абзел.
Чжичжи-шанүй жана кыргыздар. Хуннулардын шанүйү Хуханьенин улуу бир
тууганы Хутуус б.з.ч. 56-ж. «чыгыш канаттагы чжуки-бек» деген даражасына
алымсынбай көтөрүлүш чыгарып, өзүн Чжичжи-шанүй деп жарыялаган. Бир
тууганы Хуханьеден айырмаланып, ал Хань сулалесине карата көз каранды эмес
мамлекеттик саясатты жүргүзүүгө умтулган.
Чжичжи-шанүйдүн б.з.ч. 49-Ж. ынтымак түзүү үчүн Усун мамлекетине
жиберилген элчиси өлтүрүлүп салынган. Ал түгүл Уцзүту деген кичи күн-бий бул
элчинин башын Чыгыш Түркстандагы кытайлык төбөлгө тартуу кылып жиберген.
Чжичжи-шанүй өзүнө каршы жиберилген усундардын 8 миң атчандар кошуунун
талкалап, түндүккө жылды. Болжол менен азыркы Манас шаарынын атырабында ал
уцзе падышалыгын талкалады. Анын аскерлерин өзүнө кошуп алып, батышка жүрдү
да, кыргыздардын өлкөсүн, андан соң алардын түндүгүндөгү динлиндерди
каратып алды.
Бань Гунун тарыхый эмгегинде («Эрте Хань сулалесинин тарыхында») бул окуя
«үч падышалыкты баш ийдирип алган соң», — деген сөздөр менен кошумчаланат.
Демек, Чжичжишанүй б.з.ч. 49-ж. кайрадан каратып алганга чейинки бул өлкөлөрдүн
макамын кытайлык ак сарай тарыхчылары «падышалык» деңгээлинде баалашкан.
Кангүй падышалыгы Кыргыз өлкөсүнүн аймагында конуш таап калган Чжичжишанүйгө өзүнүн элчисин жиберип, усундарга каршы ынтымак түзүүгө чакырган.
Жалгыздап Усун мамлекетине кол салууга даабай турган Чжичжи-шанүй бул
сунушту өзгөчө кубаныч менен тосуп алган. Арийне, жортуулга чыккан Чжичжинин
кошууну жолдо ызгаардуу суукка буюгуп, бар болгону 3 миң аскери менен гана ал
Каңгүй өлкөсүнө жеткен.
Талас өрөөнүнө келген хунну кошуунунун Кыргыз өлкөсүнөн (Теңир-Тоонун
түндүк-чыгышынан) жөнөгөндүгүн, адатта хуннулар өз армиясынын курамына
221

www.bizdin.kg

өздөрү каратып алган өлкөлөрдүн аскер күчтөрүн да кошуп алаарын эске алып,
байыркы кыргыздардын аырым аскердик тобу Талас өрөөнүнө (Теңир-Тоонун
түндүк-батышына) б.з.ч . 48—42-жж. аралыгында жеткендиги тууралу божомол
кыла алабыз.
Албетте, кыргыздардын негизги журту Чыгыш Теңир-Тоо аймагында жайгашып
кала берген.
Кыргыздар б.з. I—Ү кылымдарда. Кыргыз өлкөсүнүн б.з. I миң жылдыгынын
алгачкы жарымындагы тарыхы тууралу чыгыш булактарынын маалыматтары өтө
сейрек.
Кыргыздарды цзяньгунь (эскиче — гянгунь) деген иероглифтер менен эмес,
кытайлык булактар цигу (же хэгу) деген иероглифтер менен белгилеп калышкан.
Түрк урууларынын теле саясий бирикмесинин коңшусу катары, ал түгүл бул саясий
бирикменин бир мүчөсү ирээтинде эскерилген хэгу эми б.з. III—Ү кылымдарда
«Яньцинин (Кара-Шаардын) түндүгүндө, Ак Тоонун жанында» жайгашып келгенин
кытай булагы сыпаттайт.
Теңир-Тоонун түндүк-чыгышында кыргыздар өздөрүнө айрым динлин
урууларын жуурулуштурган. Бул мамлекеттин тургундары, кытай булагы
эскергендей, «динлиндер менен аралашкан». Тарыхы терең кеткен ар бир улуттун
этникалык компоненти ар кыл экендиги маалым. Кыргыздарга хуннулардын да
айрым бөлүктөрү сиңип кеткен.
Ү кылымда Алтай, Чыгыш Теңир-Тоодогу түрк калктары Түндүк Кытай тараптан
журт которуп келген жуан-жуандар (жужандар) менен уруш жүргүзүшкөн.
Кыргыздар Жужан каганатынын курамына каратылган.
Арийне, жужандар менен теле урууларынын (динлиндердин теңир-тоолук —
алтайлык бирикмесинин) өз ара согушу айыгышкан мүнөзгө өтүп, ошол доордо (Ү к.
ичинде) кыргыздар теле тарабына өткөн. Профессор Ю. С. Худяковдун пикири
боюнча, дал ошол доордо (б.з. Ү к. — ҮI к. башы) Теңир-Тоонун түндүк-чыгышынан
Эне-Сай өрөөнүнө кыргыздар журт которууга аргасыз болушкан.
Эне-Сайга келген кыргыздар өздөрүнүн көз карандысыз мамлекетин кайрадан
калыбына келтирүү жана экономикалык, саясий-социалдык, маданий өсүп-өнүгүү
мүмкүнчүлүккө ээ болушкан.
11. ТЕЛЕ (ТӨӨЛӨС) ЖАНА ТҮРК УРУУЛАРЫНЫН ТЕГИ

Тарыхтын жалпы барагы. Эң байыркы, байыркы жана орто кылымдардагы
тигил же бул этностун же мамлекеттин тарыхын өз ата-бабасынын тарыхы катары
бир эле учурда бир нече эл эсептээрин баамдоого болот. Ошондой жалпы тарых
барагы катары азыркы көптөгөн түрк элдери үчүн б.з. VI кылымынын экинчи
жарымында Борбордук Азиянын саясий картасында пайда болгон жана күч-кубатын
айгинелеген Улуу Түрк каганаты каралууга тийиш. Аны бүгүнкү алтайлыктар да,
сары уйгурлар да, кыргыз, казак, уйгур, өзбек, түркмөн, кара калпак, азербайжан,
түрк ж. б. элдер өзүнүн орто кылымдардагы тарыхый башаты деп билишет. Себеби
бул мамлекетти негиздеген, өнүктүргөн түрк уруулары жана элдери аталып өткөн
азыркы элдердин орток ата-бабалары болуп саналат.
Арийне, Улуу Түрк каганатынын курамындагы уруулар жана элдер ошол кездеги
түрк тилдүү калктардын мейкиндигинин түштүк-чыгыш аймагын гана ээлеген.
Азыркы түрк элдери Улуу Түрк каганатындагы элдердин гана урпагы дешке эч
негиз жок. Итил (Волга) боюндагы булгарлар, Европанын жүрөгүнө жеткен
хуннулардын батыш бутагы — гунндар ж.б. Улуу Түрк каганатына тиешеси жок түрк
тилдүү элдердин тарыхы буга далил.
Теле (төөлөс) уруулары. Улуу Түрк каганаты катары тарыхка калган ири
мамлекеттин курамына ар кыл тилдерде сүйлөгөн калктар кирген. Түрк тилдүү
222

www.bizdin.kg

калктан тышкары согду (чыгыш иран), тохар (индоевропалык) сыяктуу элдер да
кирген.
Түрк тилдүү калктын ичинен уруулардын эң кеңири саясий бирикмеси — теле
болгон. «Теле» сөзүн айрым түркологдор «тегрег» («дөңгөлөк» деп этимологиялык
жактан жоромолдошот (С. Г. Кляшторный). Айрымдары кийинки телеут, телеңүт
этноними менен жакындатышат (Л. Н. Гумилев). Биздин пикирибизде, теле уруу
бирикмесинин аты азыркы алтай жана кыргыз элдеринин уруу аталыштарында
сакталган төөлөс (дөөлөс) этнониминде сакталган. Кытайлык кыргыз тарыхчысы
Анвар Байтур да теле этнонимин «төөлөс» катары берет. Түпкү башаты боюнча
телеңүт, телеут этноними да теле, төөлөс этнониминен монголдук көптүк түрдү
берүүчү «-уут» мүчөсү жалгашылып пайда болгон. Кытайча «теле» деп берилген
этноним Орхон-Энесай жазмасында да төлис, төлиш деп учуратылат.
Теле (төөлөс) уруу бирикмесине байыркы Хунну империясы ыдырагандан
кийинки өз алдынча болуп калган бир катар элдер жана алардын уруулары баш
кошуп турган. IV—V кылымдарда теле (төөлөс) уруу бирикмесине кирген элдер
чыгышында Каңгайдан — батышында Чыгыш Түркстан, Жунгарияга чейинки ири
аймакта жашашкан.
Кытайлык «Вей-шу» аттуу тарыхый булакта теле (төөлөс) уруу бирикмесинин
стабилдүү мамлекет башчысы болбогондугу, ар бир уруу өзүнүн бийлик эгеси
тарабынан башкарылганы жөнүндө чагылдырылат. Алар жалпы согуш коркунучу
маалында гана баш кошуп турган.
Теле (төөлөс) бирикмесинин курамында сеяньто (сиртардуш), вейхо (уйгур),
паегу (байырку), тунло (тонра), пугу, апа, телөөр, секие, толанко, кипи, атйе, хусйе,
фуло, тубо, гулиган (курыкан) сыяктуу элдердин наамдары эскерилет.
Жужан каганаты жана теле (төөлөс) бирикмеси. Б.з. IV к. ортосунда ордосу
Каңгай тоолорунун этегинде болгон кудуреттүү көчмөндөр дөөлөтү — Жужан
каганаты түзүлгөн. Жужан (жуан-жуан) эли байыркы монгол тилинин
бутактарынын биринде сүйлөгөн (айрым изилдөөчүлөр жужандарды тунгусманжур
тектүү деп да эсептешет). Түндүк Кытайдагы жана Монголиядагы бир катар түрк
уруулары да жужандарга жуурулушкан.
Жужандар Түндүк Монголиянын Селенга өзөнүнүн аймагын жана Жунгария
менен Алтайды жердеген теле (төөлөс) урууларынан алык-салык төлөтүп турган.
Мезгил-мезгили менен алык-салык төлөөгө мажбур болгон теле (төөлөс) уруулары
акырындап саясий көз каранды эместикти калыбына келтирүү үчүн ички
биримдигин чыңдоого умтулган.
Жужан каганатын Доулун (485—492) бийлеп турганда ал кытайлык Вэй (Тоба,
б.а. табгач) падышалыгына каршы саясатын күчөткөн. Дал ушул маалда 492-ж. теле
(төөлөс) бирикмесинин уруу башчыларынын бири Афучжило жүз миң адамдан
турган өз элин түндүк-батышка — Иртышка көчүрүп кетет да, көз каранды эмес
мамлекетти негиздейт, өзүн «Көктүн улуу уулу» деп жарыялайт. Афучжилонун эки
ата өткөн бир тууганы Цүнки «мураскор бий» даражасын алып, жаңы мамлекеттин
түштүк канатын бийлеген (Жуңгария тарап).
Арийне, 494-ж. теле (төөлөстөр) түзгөн бул мамлекеттин жаңы жоосу —
эфталиттер алардын түштүк-батышынан келип Цүнки бийлеген канатты басып
алган, 496-ж. түштүк канат да эфталиттер тарабынан ойрон кылынган. Теле
(төөлөс) урууларынын айрымы чыгышка — жужандардын жана алардын жоосу —
Кытайдын түндүк аймагына көчө качкандыгы маалым. Калган-каткан урууларды
бийлетүү үчүн эфталиттер Мивоти деген төөлөс бегин өздөрүнө вассал кылып
дайындашкан (496-ж).
Цүнкинин урпактарынан болгон Мивоту дароо Кытай менен алака түзүүгө
умтулуп, белек-бечкек менен элчисин жиберген. Анын бул кадамы Юлтай (Вэй)
223

www.bizdin.kg

менен антижужандык мамиле түзүү максатын көздөгөн. Вэй падышалыгы да жибек
ж.б. белек-бечкеги менен жооп берген.
516-ж. Мивоту кайрадан жужандардын баскынчыл жортуулуна каршы күрөшөт.
Акыры ал туткунга алынып, мыкаачылык менен өлтүрүлүп (кашаң атка таңылып,
бул атты тындырбай желдирүүнүн айынан Мивоту өлөт), анын баш сөөгүн жужан
каганы идиш кылып алган.
521-ж. Мивотунун кичүү бир тууганы Ифу теле (төөлөс) өлкөсүнүн көз каранды
эместигин калыбына келтирет. Бир катар согуштардан кийин 540-ж. теле (төөлөс)
бийлери негиздеген мамлекет жужандардын таман астында калат. Вэй
падышалыгынын ич ара экиге ыдырашы да жужандардын чоң жоосу — Кытайды
алсыраткан.
Ашина уругу. V кылымдын башындагы тарыхка ысымы калган түрк жол
башчыларынын бири Ашина эле. Ашина аты Л. Н. Гумилевдун пикирине караганда,
уңгу сөздүн алдында келүүчү кытайча куранды мүчө (префикс) болгон «а»
тыбышынан жана монголчо «карышкыр» маанисин берген «шоно чино» сөзүнөн
пайда болуп, «Айкөл бөрү» маанисин туюнткан. Арийне, Ашина өзү түрк тектүү
болгондугун эске алуу абзел, К. Бэкуис, Исенбике Тоган сыяктуу кийинки
изилдөөчүлөр «ашина» — бул түркчө «арсылан» — «арстан» сөзү дешет.
IV кылымда Кытайдын Шэньси вилайетин хуннулар менен монгол тилдүү
сяньбилер кайра тартып алышкан. Ошол доордо Ашина деген бекке таандык
уруулар Хэси коридорунда (Хуанхэнин жаа сымал тоолорунун аралыгындагы Улуу
Жибек жолунун даңазалуу бир таманында) көчүп-конуп жашап, хуннулардын Муган
деген бегине баш ийишчү.
439-ж. Түндүк Кытайды бийлеген тоба (табгач) элинин аскерлери хуннуларды
сүрүп кирип, Хэси аймагын өздөрү негиздеген Вэй падышалыгына кошушкан. Дал
ушул тагдыр чечилээр доордо Ашина деген түрк беги өзүнө таандык беш жүз үйбүлөнү баштап жужандарды көздөй журт которуп качат.
Кытайлык булактар маалымдагандай, Ашина жана анын уругу Алтай тоолорунун
түштүк тарабынан конуш таап, жужандар үчүн темир кенин казып, согуштук
максаттарга абадай керек чийки затты өндүрүп берип турган.
«Чжоу шу» (556—581) жана «Суй шу» (589—619) деген кытайлык сулале
тарыхтарында айтылгандай, Алтай жергесине келип, Ашина кайра баш коштуруп
түзгөн элдин саясий аты «түркүт» болгон. Мындагы «-үг» деген эски монгол
(сяньби) тилиндеги көптүк түрдү билдирчү мүчөнү алып салсак, өзүбүзгө маалым
«түрк» сөзү калат. Демек, «түрк» этнониминин саясий жана этникалык жалпылыкты
туюндурган бириктиргич ролу саясий аренадан хуннулар чегине баштаган доорго —
IV кылымга таандык.
Түрктөрдүн келип чыгышы тууралу уламыштар. Оболу «түрк» сөзү
«кубаттуу» маанисин берип, саясий жалпылыкты туюнткан. Кийинчирээк ар кыл
уруулар баш кошкон «түрк» наамдуу бирикме кылымдар аркалап, эң ири этникалык
жалпылыктын наамы болуп калды.
Түрктөр кийинчерээк өздөрүнүн теги тууралу ар кыл уламыштарды чыгарган,
алардын айрымдары орто кылымдардын эрте мезгилиндеги кытайлык жазма
булактарда чагылдырылган.
Бир уламышта хуннуларга таандык бир уруу коңшу өлкөнүн бийлик эгеси
тарабынан басып алынып, кырылып салынганы айтылат. Аман калган он жашар
тестиер баланы өлтүрбөй, баскынчылар анын колу-бутун кесип, көл жээгине таштап
кетишет. Мунжу баланы бир ургаачы бөрү эт ташып берип бага баштайт. Алиги
баскынчы бийлик эгеси бул жөнүндө угуп, кайрадан баланы мерт кылуу үчүн
жоокерлерин аттандырат. Алар келгенде урагаачы бөрү Турпандын түндүкбатышындагы бир тоолордун арасына качып, үңкүр аркылуу чар тарабы тоо менен
224

www.bizdin.kg

курчалган бир чакан тоо өрөөнүнө өтөт. Биерде бөрү он баланы тууп, алардын
урпактарынан Ашина жол башчы болгон уруу да чыккан экен.
(Монголиянын Бугут аттуу жергесинен согду тилинде жазылган түрктөрдүн
байыркы жазма эстелиги 1968-ж. табылды. Эстеликтин жогору жагында колу-буту
кесилген адамдын сөлөкөтү жана бөрүнүн сөлөкөтү чегилген. Бул барельеф
кытайлыктар жазып калтырган уламыштын түрктөр тарабынан өзгөчө аздектелип
айтылганын далилдейт).
Бөрү Эне өзүнүн урпактарын каерде өстүрдү экен? Көпчүлүк илимпоздор бул
уламыштык түрк мекенин Алтайда деп билишет, арийне, аны Чыгыш Теңир-Тоого
жайгаштырууга да мүмкүн. Ашина уругу Алтайга кийинчерээк гана журт которгону
тууралу маалыматты жогоруда эскерттик.
Экинчи бир уламыш түрктөрдүн башкаруучу уруусу өзүнүн тек-жайы боюнча
байыркы Со уругуна барып такалаарын баяндайт. Со уругу хуннулардын түндүгүндө
жайгашкан. Уруу аксакалы Апанбу деп аталган. Со уругу жетимиш бир туугандан
турган. Алардын ичинен кийин аман калып, тукуму уланганы — Ичжини-нишыду
деген жайчылык касиети бар (шамал же жамгыр чакыра алган) бир тууганы эле.
Уламышка таянсак, Ичжини-нишыду бөрү энеден туулган. Кийин ал жайдын
ээсинин кызы менен кыштын ээсинин кызына үйлөнөт. Ичжини-нишыдуга биринчи
аялы (байбичеси) төрт уул төрөп берет. Алардын туну ак кууга айланган (бүгүнкү
алтайлыктардын куу-кижи, куманды уруу аттарына салыштыруу кызык). Экинчи
уулу Афу (Абакан) жана Гянь (Кем, б.а. Энесай) дарыяларынын аралыгында
падышалык кылган Цигу (Кыргыз) деген эле...
Бул уламышта да түрктөрдүн энелик теги катары ыйык жаныбар — бөрү
көрсөтүлгөн. Мында да бөрү эненин небереси катары айтылуу Ашина көрсөтүлгөн.
Кыргыз болсо Ашинадан мурда чыккан муун экендиги белгилөөгө арзырлык.
Түрктөрдүн теги жөнүндө ар кыл уламыштардын бир орток өзөгү бар. Ал — Бөрү
эне. Ири саясий дөөлөттү негиздеген маалда да түрктөр өз тотемин унуткарган эмес.
Өзүнүн байрактарына алтын жалатылган жип менен бөрүнүн башын тартышкан.
Алардын каганынын тандамалуу аскери — сакчылары да «бөрүлөр» деп аталган.
Өзүнүн тегин ыйык бөрү энеге байланыштыруу менен ашина уругу башка
тектеш урууларды башкаруу үчүн өз укугу бар экендигин тастыктоого умтулган.
Балким, «ашина» этноними түрктөрдүн уругунун «бөрү» деген аталышынын
байыркы монголчо сөзмө-сөз которулушу да болушу ыктымал. Кытайлык булактар
«бөрү» сөзүн да «фули» түрүндө эскерип, анын «карышкыр (бөрү)» деген мааниси
бар экендигин баяндайт.
Ашина уругунун күчтөнүшү. «Түрк» терминин этникалык жана саясий
жалпылык катары көтөрүп чыккан ашина (арстан) уругу Алтай аймагына келген
соң, акырындап теле (төөлөс) уруу 'бирикмесинин ыдырашынан кийин Алтайда
кала берген урууларды өз тегерегине баш коштурат (теле урууларынын бир катары
ашина уругу күчтөнгөнгө чейин эле Алтайдан батышка жана түштүк-батышка ооп,
Орто Азия жана Итил аймактарындагы башка тектеш түрк тилдүү калктардын
санын көбөйткөн).
Ашина уругу — бөрү эне тукуму — тек гана башкаруучу урук болуп, анын кол
астындагы эл «түрк бодун» («кубаттуу эл») деп атала баштаган. Айтмакчы, бүгүнкү
кыргыздын «эл» сөзү байыркы доордо «мамлекет» деген маанини берген
(«мамлекет» сөзү кийинчерээк кыргыз тилине арабчадан кирди). Демек, байыркы
«Түрк эл» сөзү бирдиктүү «Түрк мамлекети» түшүнүгүн туюнткан.
Ашина уругу бийлеген түрктөр V к. экинчи жарымы — VI к. биринчи жарымында
жужандарга көз каранды болуп, темир сыяктуу металлургиялык чийки заттарды
салык катары өндүрүп берип турушкан. Ички ынтымак, жужандык саясий
үстөмдүккө каршы туруунун жалпы максаты, өз ара этникалык жакындашуу жана
225

www.bizdin.kg

жуурулушуу VI к. ортосуна карата Алтайдагы түрктөрдүн саясий биримдигин жаңы
сапаттык деңгээлге чыгарды. Ашина уругунун ичинен чыккан кагандар бийлеген
мамлекет тарыхка Улуу Түрк каганаты катары даңазаланып кирди.
МУРАС

РЕМИ ДОР

ООГАН ПАМИРИНДЕГИ КЫРГЫЗДАРДЫН КАЙРАДАН КАЧКАНДАГЫ ЭКИ
АРМАНЫ
Ооганстанга советтик аскерлер басып киргенден кийинки аердеги алатопураң
маалда ошол жактагы бардык эл тополоңго учурады го, айрыкча өз эли-жеринен
ажырап, улуттук мурас, салт-сабырынан айрылган кыргыздардын тагдыры аябай
эле оор болду.
Адегенде СССР тараптан, анан Кытай тараптан да чек аранын биротоло
жабылышы Ооган Памириндеги түрк тилдүү көчмөн элди бир жерге камап, мурдагы
улам жайытын оодарып, көчө-конуп мал бакмай көндүм турмушуна чек коюп,
малынын азайышына алып келди. Атүгүл ошол катаал шартта бээ байлап саай албай
калышты. Соода-сатык байланыштарын кайра түзүүгө аргасыз болушту. Эми кичине
боор көтөрүп, эми бир аз тамырлай башташаары менен, албетте, алардын жашоого
умтулушу жана кайра оожалышы аябагандай таң каларлык, мактоого арзырлык
эрдик болгону менен да, кайрадан эле каардуу тарых аларга жаңы касирет алып
келип, азгантай элдин коомчулугун түп-тамырынан бери титиретип, улам тозокко
сала берди.
1978-жылдын июлунда Ооган кыргыздарынын Кичи Памирде туруучу тейит
уруусу каптап келаткан алааматтан качып, Пакистанга ооп кетишти. Качпай өз
жергесинде кала берген кыргыздардын да шору кайнады. Аларды, кошуна калк
вахандыктар менен кошо Дүйнөнүн кыл чокусу аталган Памир жергесинен сүрүп
чыгышып, ал жерди согуштук объектиге айландырды.
Ошентип 1300 ашуун тейиттер өздөрүнүн ханы Рахманкул менен Пакистанга ооп
барышты. Жаңы жер алар үчүн отурук болдубу же түрмө болдубу? Бир топ мезгил
бою жергиликтүү бийлик менен полиция аларды диний жана маданий жактан
кысымчылыкка алды. Качкын калк үй-жайсыз, ишсиз калды. Калк калдастап, аргасы
куруду. Америкадан отурук сурап, сүйлөшүүдөн оңдуу майнап чыкпаган соң аларды
Түркияга барып жашоого өкмөттүн макулдугун алды.
1982-жылдын августунун башында алар Түркиянын түштүгүндөгү Карагүндүз
жергесине келип, убактылуу отурук алышат. Кийин алар Аладаг тоосунун
кыркасынан Алтын Дере өрөөнүнөн 320 чарчы чакырым жерге биротоло
жайгашуусу тууралуу Түркия мамлекетинин чечимин алышты. Жайгашкандан
тартып кыргыздардын түрк коомчулугуна камыр-жумур кошулуп, отурукташып,
биротоло оожалын кетери бышык.
Эми элдин назарына сунуш кылынып олтурган эки поэма тууралуу азыноолак
түшүндүрмө бере кетели.
Бул эки узун сабак ырды мен 1984-жылдын 4—6-сентябрында Карагүндүздөн
жазып алдым. Дастандын бир — «Асли ватан» (Эсил кайран Мекеним) Малек
Рахманинин ыр менен жазган чыгармасы. Баса, анын Кутлу деген аты да бар.
Мындан ары алардын аты да, улуту да түрктөрчө аталып кетүүдө. Экинчиси — «Көч
жөнүндө» Кылыч Таабалдыга тиешелүү. Экөө тең тейиттерден, Рахманкулдун
уругунан. Экөө тең отуздун бештеринде. Экөө тең экиден тил билишет: кыргыз тили
— эне тили катары, анан фарсы-дари тилин. Азыр алар түрк тилин үйрөнүшүүдө,
226

www.bizdin.kg

сүйлөшө алышпайт, бирок окуп, жазганды өздөштүрүп алышкан. Жазууну үйрөнүп
алышканы эң зарыл фактор, анткени аталган эки чыгарма тең мага кол жазма
түрүндө берилди. Демек, бул жерде элдик оозеки чыгармачылык эмес, оозеки
жаралган адабият тууралуу сөз башталат. Өз чыгармаларын окуп же жатка ырдап
берерден мурда авторлор аларды жазып чыгышкан. Анын үстүнө тигил автор да, бул
автор да эгер кат тааныбаганда эч качан бул чыгармаларды ушул түрүндө жаза
албайт элек деп өздөрү моюндарына алышты.
Чын-чынына келгенде азыр бул кыргыздардын ырга деле шыгы жок, анчалык
баштагыдай ырдагысы келбей калгансыйт. Анын себебин деле түшүнүү кыйын эмес.
Ырас, кээде ырдоонун өзү азап-тозок алып келет деген ишеним болгону менен да
негизги себеби түшүнүктүү.
Качып, жер кезип кеткен маалда жаралган бул эки дастанча тең 1979-жылы
жазылган. Байыртан элдик оозеки чыгармачылыгы оргуштап келген элдин мүмкүн
ушул дастандар эң акыркы чыгармалары болуп жүрбөсүн. Минтип айткан
себебибиз, биз бул жерде өз Мекенинен тамыры ажыраган элдин чыгармачыл
стихиясынан, эргүүсүнөн да ажырашына туш келип олтурабыз. Албетте, мындай
абал биротоло эмес, убактылуу гана болуп калышы да ыктымал, мүмкүн эл жалпы
жаңы шартка көнүгүп, жаңыча жашоого ыңгай алып тамырлап кеткен соң анын ыры
кайра жаңырып, руху көкөлөп кеткиси бардыр. Бирок, жеке менин пикиримде, биз
бая жетимишинчи жылдардын башында жолугуп, далай оозеки чыгармаларды
жазып алган адамдардагы оргуштаган табигый чыгармачыл эргүүнүн отун алып
калгандары жоктой сезилет. Мурунку муун болсо тирүүлүк менен биротоло кош
айтышкан.
Формасы жагынан эки чыгарма тең кыргыздын салттуу ыр өлчөмүнө жатат.
Ырдагы өзгөрүүлөр, маселен, анын куралышында, баарыдан мурда тилдин
лексикалык бирдигинен көбүрөөк байкалат. Кыргыз тилинин ыр ыргагына
ыңгайлуу жана так, туура келүүчү муун санак бирдиги аңдагы дари жана өзбек
тилиндеги сөздөрдү огеле көбүрөөк колдонуудан улам бир топ бузула түшкөн. Ушул
жагдай колубуздагы текстердин артыкбаш адабиятташуусун жаратып, жасалма
көркөмдүүлүгүн күчөтүп, ошол эле учурда баштатан келаткан оозеки ырдын
табигый, чын дилден оргуп чыккан, жасалмасыз чынчыл касиетин басаңдатып
салган.
«Асли Ватан» автордун өзүнүн жыргалдуу балалык кезин сүрөттөөдөн башталып,
жаштык доору үркүн менен биротоло үзүлүшүн баяндайт. Кыргыздардын Памир
жергесинен оошунун бир себеби алардын маданий-рухий салттарынын
бузулушунан келип чыкты дегендей ой айтылат. Так мына ушул жагдайдын Малек
тарабынан эң сонун ачылып бериши — алардагы таптакыр жаңыча ой жүгүртүүнүн
жаралышын айгинелеп турат.
Андан ары Памирдеги бейкут турмуш сүрөттөлөт. Ал идея оогандыктарга кеңири
таралган: «Ар кимге өз мекени Кашмир» деген ылакап менен үн алышып турат.
Мекендеген жер өзүнчө эле «бейиштин төрү» катары даңазаланат. Пакистанга
келишкенден кийин алар мурда эч качан оюна келбеген бейтааныш тилге, таптакыр башкача мамилелерге туш болушат, жүрүш-туруш өзгөрөт, кулк-мүнөз
бузулуп, бейтааныш тамакка көнбөй ооруга чалдыгышат.
Андан аркы чоң үзүндү бизди кайрадан Памирге алып өтөт; асыл мекен
Памирдин жерин, жаратылыш-табиятын арман кылып ырга салат, ошондогу
кыргыздардын салт-санааларын эңсеп кусадар болот. Албетте, киндик кан тамган
Мекенден ажыроо алар үчүн оңой иш болгон эмес, ар биринин өзөгүн өрттөгөн
өктөлүү арманга айланган. Поэманын акырында өтөр өмүр менен катар эле салттуу
арманга аралаш «өнүккөн» деп айтыла жүргөн коомго карата кейиштүү сын пикир
айтылат.
227

www.bizdin.kg

Поэманын эң акыркы бөлүгү классикалык салттуу аяктоого дал келип, Мекенден,
эркиндиктен
ажыроо
арманын
философиялык
ой-толгоолор
аркылуу
жыйынтыктайт.
«Көч жөнүндө» дастан адегенде эле бизге Рахманкулдун кадыр-баркы калк
арасында канчалык бийик экендигин кабарлайт. Киришүүнүн өзүндө автор хандын
уруксаты боюнча гана ырдап жатканын айтат. Андан ары элдин жашоо тиричилигин
башкарууда жана Пакистанга жер ооп жөнөөдөгү хандын ролун сүрөттөйт. Памир
жергесинен Пакистанга жөнөөрдөн мурда Рахманкулдун Пакистан өкмөтү менен
алдын ала сүйлөшүүлөрдү жүргүзгөндүгүн да биз ушул үзүндүдөн билебиз. Үркүндө
эптеп аман алып кеткен азыноолак малдан караманча ажырашканы да даана
ырдалган. Жайыттын жоктугунан алар Гилгит менен Хунзада малдарын арзыбаган
теңгеге алмаша берүүгө аргасыз болушкан.
Чынында эле кыргыздарга Бириккен Улуттар Уюмунан жардам келгенче бир топ
убакыт өткөн. Так мына ошол касиреттүү маалда Рахманкул өзүнүн колунда калган
байлыгынан айкөлдүк менен туугандарына жардам берип турган.
Кийинки үзүндүдө автор Памирде калган жерлердин аттарын арман кыла аңсап
санап өтөт да Рахманкул тууралуу кыйыр түрдө сын пикирлер болгонун кыстара
кетет. Мындан биз ошол үрккөн элдин арасында да пикир келишпестиктердин
болгондугун көрөбүз. Алардын айрымдары бизди Пакистанга бекер эле айдап келди
деп ханга доомат коюшкан, атүгүл жүздөн ашуун адам акырында кайра Памирге
келе беришкен.
Бул дастанча Пакистан өкмөтүнө жана Пакистан элине ыраазычылык билдирүү
менен аяктайт. Ал эми чын-чынына келгенде кыргыздар Гилгит менен Хунзада
турган эл менен башка пакистандыктарды ажырата карашат. Гилгит, хунзалыктар
исмаилчилерден жана алардын арасына сиңип кеткен ваххандыктардан турган да
качкындарды жактырышкан эмес. Демек, ыраазычылык, албетте, башка
пакистандыктарга багышталган.
Баарыдан да маанилүү маселе — бул эки документтин экөөнүн тең эң негизги
касиети — өлкөдө болуп жаткан окуяларга карата оогандык кыргыздардын
мамилесин жана көз караштарын, иш-аракеттерин бизге толук сүрөттөп,
чагылдырып бергендигинде турат.
Адегенде алар айраң-таң эле калышат: коммунисттердин бийликке келиши тим
эле жер көчкөндөй күтүүсүз окуя болот.
Рахманкулдун сырын жашырып, башкаларга билдирбей туруп капилеттен качып
чыгышы, бизге, те, илгерки калмактардын ханынын эли менен бирге Орус
жергесинен кайра качып, Юятай чегин көздөй сүрүлгөнүн аргасыздан эске салат. Ал
тууралуу Том де Кинсэ өзүнүн «Татарлардын көтөрүлүшү» аттуу китебинде (Париж,
1984-ж.) абдан кенен жана даана маалыматтарды берген. Айырмасы эле калмактар
аябагандай көп санда болсо, бул кыргыздардын саны азгантай гана эле.
Андан да дүйнөнүн чокусу Памирдик жергеден, көнүп калган Мекенден аргасыз
кетүү арманы, өз жашоо ыңгайы, каада-салты, маданиятынан айрылуу азабы, дегеле
жан-дилинен ажыроо муңу айтылат да акыры алла-тааланын буйругуна бай
ийбешке чара жок, өзүбүздүн күнөөбүздү тартып жатабыз деген пикирге такалат.
Бул эки чыгарманын тексти эл башына түн түшкөн каргашалуу, касирети күч
маалдагы кейиштүү армандан турганы менен да, эми Түркияда алардын шарты
оңолуп, айрыкча Алтын Дереге отурукташкан соң, элдин байыртан келаткан орошон
оозеки чыгармачыл салты кайрадан жаралып көкөлөсө экен деп чын дилимден
тилеймин.
ТААБАЛДЫ
228

www.bizdin.kg

КӨЧ ЖӨНҮНДӨ
Ишанба (иусанда) көөнүн кечеси
Качышка элдер шых болду ай. 1
Анашул гапти укканда
Ичиме дардам жык толду ай.
Анашул дартти айтайын,
Уруксат болсо Хан Ажым 2
Анашул гапти айтайин.
Уруксат болсо хан ажым,
Кайсы го белден ашабыз?
Жакшылар кетти Ак-Сууга, 3
Гайып даттин баарини
Лазим го кылып айтайин.
Кең-Ак-Суу деген жер калды,
Кош кошко мазар тең калды.
Арзылап салган там калды 4
Калам да шарип дэм калды. 5
Түндүгү түшпөй үй калды,
Кең Мунара жеринде
Назар го тийген көл калды.
Сыйынып шондо турушка
Кайран го Кавыл чэл калды. 6
Балчыбек болду пашавыз, 7
Уруксат болсо хан ажым,
Кайсы го белден ашавыз?
Динибизди биз алып
Пакистан мүлкө качавыз. 8
Шу жерге келдик баш уруп
Жокчулуктун дартинан
Азоо го малга хаш уруп. 9
Кыргыздан катын алам деп,
Худага хата сүйлөгөн
Жаңы го бекти байлады,
Алдыга салып айдады.
Калкым го эсен кетсин деп,
1
2

Шык болду — өтө кысталан абалда калуу, аргасыздык, кейиш.
Хан ажы — Рахманкул ханды ошол Оогандык (1984-жылдан кийин эми Түркиядагы)

кыргыздар ушундайча лакаб ат менен аташкан.
3

Поэманын ичиндеги кыргызча жер-суу аттары ошолор ээлеп турган Памирдеги топо-

гидроним, ойконимдер болуп саналат.
4

Арзылап — арзуу, тилек, максат.

5

Куран окуп дем салуу

6

Кавыл — Кабул калаасы.

7

Балчыбек — Большевик.

8

Мүлкө — бийлик, мүлк.

9

Хаш — кашек, куурай.

229

www.bizdin.kg

Үзүрет берген хан ажым. 10
Өзүнөн жарак чыгарып
Белдерге нафар шайлады. 11
Душманды салды дамигэ 12
Худадан тилеп туралык
Үсүрөт берсин ажыга.
Элиге сизче күйгөн жок,
Адам го заттын баласы
Сизчелик довран сүргөн жок. 13
Душмандардын алдында
Дана го мен деп бөлүнгөн.
Он эки имам кырк чилтен 14
Каалаган күнү көрүнгөн.
Камбагалдын бааринда
Кайыр го кылып аларга
Жарим го кыран таңгэ жок. 15
Камын жеген калкымдын
Кадырын билер банда жок. 16
Кар болуп калкым кетет деп,
Кайры го берген унуну
Закатин берген Алайда 17
Намыңыз кеткен дайлайга.
Сыйасат 18 менен гэп кылган. 19
Бул бевафа калк үчүн 20
Вахшишиң болсо бергин деп 21
Эки күн койбой зам кылган. 22
Алла го таала алдында
Савап го болуп хан ажым 23
Американын кайрагын 24
Вахшиш ко алып келгенсиз.
10

Үзүрет, үсирет — үзүр, кечирим.

11

Нафар — жигит, жоокер.

12

Дамига — 1. Бычак мизи, 2. Дем салуу.

13

Доорон, оомат, доорон сүрүү.

14

Мусулман мифологиясы боюнча кишилерди колдоочу, көзгө көрүнбөс. ыйык, кудуреттүү

жандар.
15

Жарым тенге.

16

Пенде, кудайдын кулу.

17

Алым, салык.

18

Саясат.

19

Кеп, сөз.

20

Опосуз, бейбапа.

21

Тартуу, атайын бирөөгө арналган зат, буюм, белек.

22

Жыйнаган, топтогон.

23

Себеп.

24

Бул жерде кайрак эгин, дан тууралуу айтылып жатат.

230

www.bizdin.kg

Башында туруп өзүңүз
Барабар бөлүп бергенсиз.
Пашадан ашык урматың
Айланайын хан ажым,
Алладан жансын кызматың.
Оң мүрүңдө музур бар, 25
Жыловуңда Хызыр бар. 26
Алла эгем ишиң жолдосун.
Худайга ыңлап туралы
Анашу Хызыр колдосун.
Мурунгу өткөн заманда
Башкача бүткөн Ак-Суунун
Бэрэкэси бар эде,
Авлыгасы жар эде. 27
Бэрэкэси жоголду 28
Көргөн күндөр шу болду.
Ойлогула жакшылар
Бу көргөн күндөр хуб эмес, 29
Шу жердин калкы жув эмес. 30
Аттаң-а Ак-Суу жүргөн жер,
Олуялар жүргөн жер.
Авал го баар болгондо31
Күнгөй го тескей гүл чайлайт,
Анашу гүлдөн айрылып
Өтө го жайлоо тапкансып
Акка го чыкты кайрылып.
Оту го бир ай болгон жок
Бенасы(п) 32 болуп калыппыз
Өкүмат айдап койгон жок.
Сейил го кылып келерге
Ак-Суунун жолу банд болду. 33
Назэрлэрим көп оноп 34
Ичиме эле дарт толду.
Дэрт толуп ашкы айткысыз 35
Ыраа го келди кайткысыз. 36
25
26

Периште.
Кыдыр, Кожо Кыдыр.

27

Олуясы жар эле.

28

Берекеси, Мурунку.

29

Куп, маакул, туура, жакшы.

30

Жуп, бирге, чогуу.

31

Эрте жаз маал болгондо.

32

Насипсиз.

33

Байлануу, буулуу, тосулуу.

34

Ойлоп, сарсанаа болуп.

35
36

Ашып-ташып.
Ыраа көрбөө.

231

www.bizdin.kg

Ата го мүлкүм калды деп,
Гам татып калдык белгисиз. 37
Карып го болдук дегисиз.
Ширин го Ватан калды деп
Муң тартып калдык белгисиз.
Мусаапыр болдук тегисиз. 38
Шу жерге келип кан болдук,
Карааңа Ак-Суу зар болдук. 39
Мурунтан урмат бир кылбай
Худайга жазган жерим бар.
Эрке го өсүп жүргөмүн,
Атага кызмат мен кылбай.
Асыл го заттын мен жүрсөм
Ак жамбы арткан түйөга, 40
Башыма худай салды эде
Хызматта болдум жүйэгэ. 41
Жокчулуктун дардинан
Асирет тартып болдум зар. 42
Арымдан өлбөй жүрөмүн
Алланын кылган иши экен
Өзүмнүн пайка кызматка.
Өз ватанда кылыкты 43
Арка го жакка таштаңар.
Арз кылайын жакшылар 44
Беш вакты намаз баштаңар.
Шул карыблык өмүрдө
Өз диниге кирсин деп
Назими го кылдым билсин деп. 45
Күпүрчү панда жазганбыз, 46
Авлийалар каалабай47
Кең Памир жерде азганбыз.
Көп сагындык өз жерди
Сайил го кылып келерге
Өкүмат чекил жүгөрбөйт. 48
Ажал го жетип өлгүчө
37

Кайгы-капа, кусалык.

38

Тексиз.

39

Караанына.

40

Төөгө.

41

Жөө жүрүп.

42

Касирет, сарсанаа.

43

Ватан — Мекен, Ата-Мекен.

44

Арз — арыз, муң. Вакты — убакыт, ушул азыр.

45

Ырга салуу, бир чекеден баяндоо.

46

Күнөкөр пенде.

47

Олуялар.

48

Чеки, тим эле.

232

www.bizdin.kg

Арманым Памир түгөнбөйт!
Күңгөйгө тескей кумуру
Саратан айлар келгенде
Кызыл го жашыл гүл чайлап,
Кумарың самап көргөндө.
Аттаң-а Памир жүргөн жер
Унут ко болот өлгөндө!
Өз ватандан ажырап,
Боздон ко калдык аттаң-а.
Тайлагы өлгөн нар бекен?
Ойлогула жакшылар,
Бизден да карып бар бекен?
Мүсибет түштү барига ай 49
Жазылган кисмат каламда 50
Биздин го ватан калды деп,
Эли журт топур кайива. 51
Карып го калктын башыга
Кастагандай иш болду ай,
Түндө го көргөн түш болду ай.
Камна кайип ийлава
Жаниңди мынча кыйнава.
Отузга жашим кире элек,
Ойлобой пикир көп кылып
Ак кирип кетти башыма.
Нохсан го урдум жашыма 52
Замана ахыр болгондо
Пашабыз хайыр болду деп,
Өз динини жоготуп,
Баш көтөргөн баарига
Орустан мухбир койду деп 53
Эшитип уктук сөз менен.
Бадахшанда байларды
Кармады койбой баарин дейт,
Жабырга салды жанин дейт.
Калкозго кылды малын дейт
Көргөндө баари тайин дейт. 54
Жабырга салды баарини,
Ушуларга сыздайбыз
Кулута орус алды дейт.
Караан го калган сабилди 55
Ачкычы диндин Кабылды
49

Кайгы-капа.

50

Тагдыр, маңдайдагы жазуу.

51

Кейибе, ыйлаба.

52

Кейиш, кемсинүү, арман.

53

Кабарчы, катчы.

54

Дайын.

55

Ээн, элсиз талаа.

233

www.bizdin.kg

Мусулмандын кэнини 56
Көл болгонун айтамин.
Жаннеттей болгон Кабылдын 57
Чөл болгонун айтамин.
Бул бейтаалай кыргыздын
Ыхвалын худай тайдырган. 58
Закир Шах деген пашабыз
Мудара кылып кейиган. 59
Нургаптан вахшиш алдырган. 60
Закир Шахнын барында 61
Кабылга коюн айдаткан.
Элине түркүк ажыны
Оң көзүмдөй көрөм деп
Колуга парман карматкан. 62
Азиз го мейман ажы деп
Кавайылдын ичинде 63
Мазары килем салдырган.
Чаманга коюн жайдырган. 64
Закир Шах деген пашанын
Кээси болду баарига.
Көрбөгөн жерге келиппиз
Таракки деген кафирга. 65
Кывасын насип тахтыны
Байласин худай бахтыны. 66
Кең-Ак-Суу деген жерибиз
Беватан кылды баарини.
Тозуду биздин элибиз. 67
Анашо жерди оңосок,
Коргочуу болуп барабыз.
Ага го тууган баариси
Кайрылып кетти зор белде.
Андаза кылбай билбеди, 68
56

Кенин.

57

Бейиштей.

58

Бейтаалай, ыкыбал, кудай, падыша (фонетикалык өзгөчөлүктөр).

59

Боор тартып кейиген.

60

Мургабты азыр деле жергиликтүү карыялар «Нуркабы» деп атап жүрүшкөнү маалым.

61

Мухаммед Закир Шах.

62

Буйрук.

63

Ордонун ичи.

64

Шалбаа, жайлоо.

65

Нур Мухаммед Тараки.

66

Тахты — такты, бийлик, Бахтыны — бактысын.

67

Тозду, чачылды, тарады.

68

Байкоо, андоо.

234

www.bizdin.kg

Саламат көрсөк өз элди.
Ичкаман кеткен коомдун
Кегенден алын сурайбыз.
Биз бу жакта мусапыр,
Жараткан Аллах өзүгө
Жалбарып ыйлап турабыз.
Орозо айлар жылышты,
Онобуда жок ичти. 69
Саратан айлар жылышты,
Сахавыда жок ички, 70
Санавайт эдек шул ишти.
Чиркеп го жүргөн нар кана?
Колдотуп жүргөн мал кана?
Үстүгө тиккен үй кана?
Чадалаш конгон эл кана? 71
Жаннаттай болгон жер кана?
Санабас жерге туш болдук,
Канаты сынган куш болдук.
Чөлүстан жерге туш болдук 72
Бөдөнө деген куш болдук.
Мазары азыр Памирдин
Көрбөймүн айып жеринен.
Замана ахыр нышаны 73
Ынтымак кетти элиден.
Айванга берген имматин.
От-чөбүң алам, бергин деп
Гүмүрөй болот бандаси ай.
Жаратип алган жерим деп
Талаада жүрсө айдаган,
Короого келсе байлаган,
Алам деп мылтык шайлаган.
Захиби эгем берген жок 74
Жерлүүлөр жүктөп келген жок.
Мустакка чыгып карасам
Эсилдин тоосу көрүнөт.
Ону көрүп жакшылар
Элөөрүп жашым төгүлөт.
Ижара берди суу тандай
Алланын кылган иши экен
Ашыкча тарттык биз кандай?
Кең-Секи кыштоо, Чаар-Таш,
69

Ичкерте калган.

70

Мындан мурунку бир сап жана ушул сап дагы улам чийилип, ондолуп, түшүнүксүзүрөөк

жазылып калган. Реми Дор өзү да түшүнбөй, чаташып жатып араң жазып алганы көрүнүп турат.
71

Ирегелеш, аралаш.

72Чөлстан,

чөл мекени.

73

Акыр заман белгиси.

74

Захиби — ээси.

235

www.bizdin.kg

Мазары улуу Караташ,
Көрбөдүм мындан ондойду ай.
Анашо жерди ойлосом,
Азирет тартат карып баш.
Тарттык ко ватан азарин,
Бизден го өткөн хаталык —
Харладык жердин мазарын.
Ойлоп бир жыйын кылалык,
Ажыдан көрбөй бул ишти эй
Алладан көрүп туралык!
Жаннеттей жерди бир таштап,
Келишке ажы хош эмес. 75
Ойлогула жакшылар,
Динислам кафир дос эмес.
Алыстан келген мимандар
Тарылып тартып калат деп,
Тахсилдер койду сырлатып. 76
Каниет кылсын Зыяны. 77
Ирасам берип жыргатып 78
Зия Уль Хакк пашаны,
Жеткизсин худай ыгыга.
Шахиншах болсун халкыга!
Таң койсун душман даңкыга.
Зия Уль Хакк пашага
Таң койду каршы душмандар.
Изафат кылды карып деп 79
Диниге бекем эр экен,
Балчибектей кафирга
Кайтарып берсек айып деп.
Пакистан деген мусулман,
Адилеттигин караңар
Танадар келет күнүгө, 80
Ичиңер пикир гамбы деп, 81
Алыңар Кыргыз кандай? деп...

75

Хош эмес — куштар эмес, маакул эмес.

76

Чен, чек белги.

77

Зия Уль Хакк тууралуу айтылып жаткан сыяктанат.

78

Аябай, мол.

79

Ызаат, сый, урмат.

80

Жеке, өзү.

81

Гам, кайгы, капа, санаа.

236

www.bizdin.kg

АСЛИ ВАТАН
Жаңы бир өскөн гүл эдем,
Ватанимда бир заман.
Ойноп бир жүргөн бала эдем,
От-төрдү аралап Көпөлөк кууган мен эдем.
Капталымды сел алса
Ишим жок жаман бала эдем.
Жашыл бир өскөн гүл эдем,
Дүнүйанин аччыгын 1
Билбеген жаңы, жаш эдем.
Чоңойгон сайын дүнүйа
Жаман жаңа көрүндү.
Өзүнү тартып дүнүйа
Аста-аста бөлүндү.
Зоройуп карасам, 2
Дүнүйа жаман башкача
Мушуну маңа көрсөттү.
Кылычы менен чаппаса,
Чоңойдум,
Көрдүм калба жарани.
Жана көрдүм мусаапырлык балээни..
Тууган жерден ажырап,
Тозудук энди ыдырап.
Болбоду энди айтайин
Эй калайык, уккула
Дардимди бери каттайын.
Эч банда биздей болбосун,
Жараткан худа бандасин
Мусафырлык кылбасын.
Тирик туруп ватандин
Айиргани дарт болду.
Расим, үрпү-адатым
Ойлосом эми жат болду.
Өз уямдан ажырап,
Талпынын кеткен куш болдум.
Кеңчиликтен кубулуп,
Тарчылыкка туш болдум.
Киндик каным төгүлгөн,
Ватанимби, жеримби?
Көк үстүндө жашаган,
Кыргызымбы, элимби?
Терип бир мүнөз айтайин, ватан.
Жаннаттегин каттайын, ватан!
Ойлоп көрсөм энди мен,
Жүрөгүмдө көп жара.
1

Ачуусун, азап-тозогун.

2

Чоңоюп, эр жетип.

237

www.bizdin.kg

Көз салып го карасам,
Көрүнбөйт энди Мунара.
Асманың ачык, кең эдең, ватан!
Дилимдин куваты сен эдең, Ватан!
Салкын сенин шамалың
Вужудумдун куваты, 3
Хайатимдин немати 4
Таң сахарда сайраган
Торгойлоруң ойлонуп мен карасам...
Ак-Таштан Ала-Тоолоруң,
Көгала моюн өрдөк-каз
Айланып кетпес Чакмак-Көл.
Атрафиң көк шибер, 5
Жадымдан кетпес Чакмак-Көл.
Шамал тийсе толкуган
Жүрөгүмдүн толкуну.
Күн тийгенде карасам,
Чакмак-Көлдүн салкыны.
Биз келдик Гилгит 6 жерлерге,
Тили буру элдерге.
Терибиз биздин кар болду,
Асыл-асыл мылтыктар
Майланбай эми заң болду. 7
Журтубуз биздин сар болду.
Бадахшандан келген тулпарлар
Мында келип кар болду.
Памирдин асыл койлору
Наркы онун пас болду.
Гүжүрдүн арык эчкиси
Ашып бир бизге баш болду.
Токулбай биздин ээрибиз
Чарасынан бөлүндү.
Бул иштерге таң койом,
Кыйын бир бизге көрүндү.
Шамалбак биздин үзөңгү
Күн көрбөй эми дат болду.
Башыбызга түшкөн иш,
Кайгылуу парча кат болду.
Бүлдүргөлүү камчыбыз
Мыкка эми илинди.
Мурун айткан малыбыз
3

Виждан, үжүт бадан, дене бой.

4

Өмүрүмдүн дөөлөтү.

5

Чар тарабың, айлана тегерегиң.

6

Гилгит — 1980—1984-жылдары Оогандык кыргыздар жер ооп барганда Пакистанда убактылуу

турак алып турган жер.
7

Дат басты.

238

www.bizdin.kg

Кадыры жокто билинди.
Күмүш саптуу пычактар
Толтосунан үзүлдү.
Тагдыры худа башка экен
Такпирибиз бузулду. 8
Жанимиздин рахаты
Жаздан көрө кыш болду.
Хар түрлүү жолду билишке
Бизге мүшкүл иш болду.
Жеген бир ичкен ашыбыз
Ичибизге турбады.
Чака чыгып баданда 9
Гилгиттин суу ылгады.
Эсен да болсун Пакистан
Бизди койду жериге.
Рахмат эми окуйлу
Мусулман мунун элиге.
Муну мунда биз койуп
Ватандан эми айтайин,
Гөзөл ширин ватанди.
Кыш кыштоом Мүлкали
Кышта эми ким жайлайт?
Ат байлаган ахырга
Атты эми ким байлайт?
(Жай) Жайлоом Кең-Секи
Жазыда ого ким жайлайт?
Козуларын көгөнгө
Катарлатып ким байлайт?
Ак-Сууну эми ойлосом
Ичибизге дарт толот.
(Күз) Күздөөм Кош-Өтөк
Күзүндө ого ким конот?
Ар милдеттин үрфү-адаты
Өз жериге жарашат.
Жакпайт экен башка жер
Кавагы менен карашат.
Башкалардын жеринде
Кылсаң энди салт Анат,
Өз жеринде тилемчи
Болсоң эмди гамадат. 10
Эмди мында токтойун,
Ватанимди жоктойун.
Асли Памир ватандин
Табиятин айтайин.
Эки жүз у эллик үй
Жамятин айтайин.
8

Намаз эрежеси.

9

Жара.

10

Кедейлик.

239

www.bizdin.kg

Улар оту, кумуру
Гүлдөрүнү айтайин.
Бухарда сайраган
Булбулдарын айтайин.
Бетеге менен Кызыл-Бур
Малларыны айтайин.
Какыр чулдук, өрдөк-каз
Турналарын айтайин.
Ар түрлүү жыты бар
Отторуну айтайин.
Куушуп учкан бааки куш
Бүркүттөрүн айтайин.
Мүйүздөрүн айлантип,
Кулжаларын айтайин.
Уларлары оттогон
Жылгаларын айтайин.
Көздөрүнү карартып
Аркарларын айтайин.
Карлыгачча кара каш
Торгойлорун айтайин.
Шылдыраган шаркырап
Сууларыны айтайин.
Шыңкылдаган сулуу жар
Кыздарыны айтайин.
Ак шайы жоолук салынган
Жуванларын айтайин.
Ак калпак кийген кыргыздын
Уланларын айтайин.
Кызыл жоолук салынган
Кыздарыны айтайин.
Ватанимдин аялы —
Уздарыны айтайин.
Оймок, ийне колго алып
Гүл кылганын айтайин.
Такта кылыч менен эй
Жүл кылганын айтайин.
Темир комуз колуга
Алганыны айтайин.
Кыргыздын кызы кыйын кыз
Чалганыны айтайин.
Жигиттер(и) кыр кырдап
Кой жайганин айтайин.
Ашык жар деп дастанда
Ыр койгонун айтайин.
Айлуу-Дөшү жерлерде
Жатканыны айтайин.
Ак-Суунун дариясын
Бойлогонун айтайин.
Элим менен той-тойдо
Ойногонум айтайин.
Пайге талаа даштарда
240

www.bizdin.kg

Ат чапканым айтайин.
Шикар кылып даштарда
Уу атканым айтайин.
Сулууларга суктанып
Жүргөндөрүм айтайин.
Кыздар менен кармашып
Күлгөндөрүм айтайин.
Ак кагазга хаттаган
Жерлеримди айтайин.
Ак карларга капталган
Жеримди мен айтайин.
Асли уруу бир кыргыз
Элимди мен айтайин.
Ватанимдин эми (мен)
Байлыгыны айтайин.
Ийри өркөч буура
Тайлагыны айтайин.
Жашаң жайлоо оттогон
Койлоруну айтайин.
Аргымагы канаттуу
Аттарыны айтайин.
Элимнин жеген
Тамактарын айтайин.
Шербеттей болгон
Каймактарын айтайин.
Кыргыз элим эл байы
Мусафир парварлик
Хоштугуну айтайин.
Мехманнавас элимдин 11
Достугуну айтайин.
Тагдырымды хаттайын.
Заманыма даттайын.
Маңдайыма чийилген
Тагдырымы хаттайын.
Башыма түшкөн хийра
Алеемимди айтайин.
Амалдооч фалактин 12
Аздырганын хаттайын.
Кара жерге какшатып
Дар урганын хаттайын.
Асыл өмүр акыбат
Чал болгонун хаттайын.
Жашыл гүлдөй соолуп
Тал болгонун хаттайын.
Каламдай каштуу кара көз
Соолганын хаттайын.
Тишим түшүп чачимдин
11

Меймандос.

12

Алдамчы тагдыр.

241

www.bizdin.kg

Куарганын хаттайын.
Жаңы бир чыккан алмадай
Жаштигимди хаттайын.
Бул кетээр омурга
Хоштугумду хаттайын.
Карагайдай түз чыкканын
Бойлорумду хаттайын.
Жашчылыкта кылган эй
Ойлорумду хаттайын.
Чыкылдаган саатын
Өткөнүнү хаттайын.
Чарктай болуп фалактин 13
Кеткенини хаттайын.
Аз күн сени амалдап
Хош кылганын хаттайын.
Акыбети дарбадар 14
Куш кылганын хаттайын.
Ээрчитип өпкөңө
Тепкенини хаттайын.
Амалдар ээй азгырып
Кеткенини хаттайын.
Беш күн сага нобатти
Бергенини хаттайын.
Алтынчы күнү жеткенде
Алганыны хаттайын.
Биринчи күнү сенин эй
Шаблыгыңны хаттайын. 15
Экинчи күнүндө
Гадалыгың хаттайын. 16
Дүнйадаги ишлердин
Болгондорун хаттайын.
Житна ашып дүнйага 17
Тойгонлорун хаттайын.
Худанын жолун инсанлар
Билбегенин айтайин.
Ирас сөзлөр кулакка
Кирбегенин айтайин.
Калпчылардын жолуга
Жүргөндөрүн хаттайын.
Көзүм менен дүнйани
Көргөндөрүм хаттайын.
Камбагалсын, байсын деп
Бөлгөндөрүн хаттайын.
Душмандашып кармашып
13

Чоң тегерек, айланма дөңгөлөк.

14

Ортосаар.

15

Жаштык, толуп ташуу.

16

Кырчын.

17

Жуда, абдан, өтө.

242

www.bizdin.kg

Өлгөндөрүн хаттайын.
Балчыбек шум ортодо
Пайда алганын хаттайын.
Мусулмансын молдо деп
Айдалганын хаттайын.
Заман кимдин заманы
Экендигин хаттайын.
Каракчы менен уурунун
Заманыны хаттайын.
Гүнакар кылып сени эй
Жаздырганын хаттайын.
Бу дажаллар сени эй
Азгырганын хаттайын.
Тараккы болду дүнйа деп 18
Таң калганын хаттайын.
Нан табаалбай дүнйада
Тым калганын хаттайын.
Жакшылардын дүнйада
Харлыгыны хаттайын.
Акылдуу заман азырдын
Тарлыгыны хаттайын.
Айван сыпат бекайа 19
Болгондорун хаттайын.
Ушак менен гийваттын
Толгондорун хаттайын.
Аксакалдар урматы
Калбаганын хаттайын.
Ата-эне сөздөрүн
Албаганын хаттайын.
Инсан да ирай а пендеси
Жыртылганын хаттайын.
Гүзаран овкат кыла албай 20
Кыркылганын хаттайын.
Кара калам колго алып
Даптаримди хаттайын.
Ичимдеги карайы
Дартларимди хаттайын.
Кыйын заман кайгыга
Туш болгонун хаттайын.
Түрк элимдин жаханда
Кул болгонун хаттайын.
Түрклердин эй таалайын
Таш болгонун хаттайын.
Түрк атымды өчүрүп
Мухажир деп хаттайын. 21
18

Тарки, безүү, көңүл калуу.

19

Уятсыз.

20

Тиричилик, көроокат (гүзаран).

21

Качкын, журттан безген киши

243

www.bizdin.kg

Заманы Бабур Темирди
Бахадур деп хаттайын.
Жүз жылдан бери Түрк элим
Мухажыр деп хаттайын.
Беганалар жериде
Мусапыр деп хаттайын.
Айагыбыз үзүлбөй
Качканымды хаттайын.
Жер табалбай кыдырып
Басканымды хаттаыйн.
Кара казан кулагы
Төрттүгүнү хаттайын.
Сачыбыздан кайгыбыз
Көптүгүнү хаттайын.
Бул жаханда шайтанат
Кытмылдыгын хаттайын.
Бөдөнөдө үйү жок
Бытпылдыгын хаттайын.
Ошо зирек ырчыны
Эми мен ээй жаттайын.
Асили ватан жер кана?
Тааныш эй билиш эл кана?
Короо-короо кой кана?
Кошмок оо өркөч төө кана?
Туйлаган тулпар ат кана?
Коштогон белек хат кана?
Мөөрөгөн торпок, тай кана?
Памирдей асыл жай кана?
Ак өргөөдөй үй кана?
Ак-Суудай жакшы жер кана?
Алыстан ээй көрүнгөн
Ак-Таштай кызыл кыр кана?
Кымызы айран ак кана?
Көлкүгөн асман кең кана?
Көгөргөн шибер көк кана?
Ак буудай сепкен жер кана?
Миң зерлеп алган зер кана?
Кырман о кырман жай кана?
Жалаңач калаа мал кана?
Мехнет о захмат бул кана? 22
Айдамин сахард ол кана? 23
Бостанын багы бул кана? 24
Лал-е Бадахшан кана?25
Мазардын кызыл гүл кана?
Маркезиң Кабыл бул кана? 26
22

Кыйынчылык.

23

Чек ара, журт.

24

Бак, чарбак.

25

Кызыл түстүү асыл таш.

244

www.bizdin.kg

Муңайтып мени ээй ырдаткан
Муссапыр менин элимби?
Кайгыртып мени ырдаткан
Караң го калган жеримби?
Зарланып мен ээй ырдаймын
Заманым шол ээй болуптур.
Ырдабай кандай ээй кыламын?
От койсоң күйүп чок болот,
Эр жигитти ырдаткан
Караң калган дарт болот.
Бир кылдай өтпөгөн
Эки жүздүү дүнийа.
Вафасы болбойт бахуда.
Бу фалактан ннсанлар
Ийлавай кеткенби?
Бу дунийанин түбүгө
Диктатор чахлар жеткенби? 27
Айтсам-айтсам көп гап бар,
Койойун эми кыссаны.
Каламымды тартайын,
Жоготойун кыссаны...

26

Борбор шаар.

27

Диктатор, диктатура.

Басууга даярдагандар К. БОТОЯРОВ, Л. СТРОИЛОВ

245

www.bizdin.kg

ЧОЮН ӨМҮРАЛЫ УУЛУ
УЛУКМАН ТУУРАЛУУ УЧКАЙ СӨЗ
Өлбөй турган адам жок,
Мурункунун бары өттү.
Үч мин жыл жашап улукман,
Аким табып кары өттү...

Бул Макый атамдын ыры. Ар бирибиз бала кезден ушул өңдүү ырларды, ар кыл
баяндарды угуп чоңойдук. «Уу коргошун дары экенин билсем уулум өлбөй калмак
экен» деп зарлаган ыйын эшиттик. Бирок ал кайсы Улукман? Алиге дейре кыйлабыз
кайсы Улукман тууралуу сөз жүрүп жатканын анча баамдай бербейбиз. Анткени
кечээги орто кылымдагы улуу табып Ибн Сина да жумурай журтка Улукман ысымда
тарап кеткен. Акыйкатта бул легендага айланып кеткен атактуу дарыгердин
байыркы Улукман акимге салыштырылып айтылганы. Чыныгы Улукман акимдин
кабары бизден оо канча алыста, биздин доорго чейинки замандарда жатат. Араб
фольклорунда арбын учураган түбү тарыхый инсан. Анын даанышмандыгы,
табыпчылыгы жөнүндө аңыз ооздон оозго көчүп жашаган. Анын касиеттүү ысымы
Ыйык Куранда айтылат. Курандын 31-сүрөөсү «Улукман сүрөөсү» деп аталып
бардыгы 34 аяттан турат. Мындан тышкары көптөгөн насыйкат сөздөрү өз бетинче
да, пайгамбарыбыз Мухаммед алей салам тууралу хадистерде да көп учурайт. Бар
пайгамбарлардын баянын сүйлөгөн белгилүү «Кысас ал анбия» китебинин бир
баяны Улукман акимге багышталган. Улукман акимдин насыйкат сөздөрүнүн
биздин турмушубузга киргени ушунчалык; ал алиппедей эреже чындыкка,
аксиомага айланып кеткен. Калктын кылымдан келаткан нарк-насилине табигый
айкалышып өнө боюна кыналып калган. Байыган. Буга анын «Насыйкатына» бир көз
жүгүртүп чыккан адам оңой эле ишенет. Адамдын адеп ахлагын кулк мүнөзүн
түзөөдө кыйла роль ойногон. Анын даанышмандыкка тунган насааттарын айтпай-ак
кадимки эле жай турмуштук маани-маңызга каныккан сөздөрүнө баам салып
көрөлү: «Жеңиң менен мурдуңу сүртпө», «Оозу-мурдуңу чукуба» (киши алдында),
«Эл көзүнчө какырынба», «Улууга акыл айтпа» ж.б. Бул не деген жөнөкөй жана улуу
маданият. Мындай жөнөкөй эле нерселер улуу даанышмандын даражасында
айтылгандыктан ал кары жаш дебей кандай адам үчүн болсун милдеттүү мыйзамга
айланган, тарбиялык мааниси миң эселеп артылган. Жүрүм-турумдун ушул бир
жылт көрүнүшүнөн эле адамдын тарбия көргөн же көрбөгөнү урк-насили, жеке
пенделик касиети баамдалган. Ошентип адамды адам кылуунун миңдеген
жылдарды камтыган узак жолунда муундан муунга аздектелген Улукман акимдин
өнөгөлүү өмүрүнүн, даанышман сөздөрүнүн тарыхта айгине орду бар. Улукман аким
тууралуу окурманды кабардар кылуу максатын көздөп «Кысас ал анбия» б.а.
«Пайгамбарлардын баяны» аттуу китептен Улукман аким баянын жана уруятка
чейин Казандан перси менен түрк тилдеринде жарык көргөн «Улукмандын жүз
насыйкаты» аттуу китепти кыргызчалап тартуу кылууну эп көрдүк.

246

www.bizdin.kg

УЛУКМАН АКИМ БАЯНЫ
Улукмандын атасы Багур, анын атасы Азар эле. Бу Азар Айуб алей саламдын кыз
бир тууганынын 1 уулу эле. Дагы бир айтымда Айуб алей саламдын энеси менен
жатындаш бир аялдан 2 туулду эле дешет. Миң жыл өмүр сүрдү. Дөөт алей саламдын
саламдын заманында тирүү эле. Дөөт алей салам менен кыйла кезең чогуу болду
жана андан таалим алды. Бир курдай Дөөт алей салам күбөөкү жасады. Тамам
бүтүргөн соң аны Улукман алей салам кийип көрүп: келишкен бир жоо кийми
болгон экен деди, башка эч сөз айтпады. Дөөт алей салам айтты: ал самат хикмат
вафа алха кылыл, йагни экметтен кур болуу, же экмет айткан аз демеги. Мындайды
ким көрүнгөн жасай бербейт деди. Экметтүү деп илим менен кемелденген жана да
такаат кадырлуу, бек артыкчылыгы барды айтат.
Эски накыл: Улукман алей салам бир күнү түш көрдү. Түшүндө кайыптан үн
жетти:
— Йа Улукманым, сага пайгамбарлык керекпи же калийпа болуп жер жүзүн
бийлеген өкүмдарлык керекпи?
Улукман алей салам айтты:
— Экөөнөн тең эсен соо, саламатчылык артык. Пайгамбарларга пайгамбарлык
менен кошо ар балээ бирге келер, өкүмдардын да балаасы башынан артык. Агер
адил өкүм кылса ырас, а кокус заалым болсо оруну тозоктодур. А көрөк дүнүйөдө
кордук көрүп акыретте азиз болгонум артык деди. Ошондон соң Улукман алей салам
уйкудан ойгонду. Ойгонсо Ак Таалам анын энчисине илим менен экметти жазды.
Кай бирлер: Улукман алей салам пайгамбар да, экмет ээси да эле деп айтышат. Кай
бирлер пайгамбар эмес аким дешет. Алла Таалам айтат: бизге шүгүр кылсын үчүн
Алла Табарака ва Таала Улукманга илим менен экметти анык бердик, мен деп шүгүр
кылганы өзү үчүн шүгүр кылганы, же ырыскысы дайым болуп жана да артылмагы,
мейли менден жүзүн бурсун акыйкатта Алла Табарака ва Таала аргасыз шүгүргө да
муктаж эмес.
Барча макулуктун хал 3 тили менен макталган Улукман алей саламдын экмет
кебин Алла Табарака ва Таала каламы шарипте мындай деп баян кылат:
Улукмандын кысасын айта жүр сен, эй Мухаммед.
Ошол кездерде Улукман өзүнүн кичинекей уулуна насыйкат айтты:
— Эй менин кенже уулум, Алла Табарака ва Таалага шерик болбогун, акыйкатта
Алла Табарака ва Таалага шерик болуу ченсиз заалымдык. Мындай бир имиш бар:
Улукман алей саламдын бир уулу каапыр эле. Улукман алей саламдын насыйкаты
менен ал мусулман болду. Улукман алей саламдын жайын айткан рабайат боюнча
анын үч уулу бар эле. Ысымдары Анам, Ашкэм жана Масан эле. Улукман алей
саламдын уулуна айткан жана мындай экмет сөзү бар:
— Эй менин кенже уулум изгилик менен жалган арасы мейли кылдан ичке
болсун ал мейли катуу таш ичине катылсын, же болбосо көктүн бир жашыруун
жерине төнсүн, болбосо жердин жети катарына житсин Алла Табарака ва Таала
изгилик менен жалгандын жүзүн ачып ага ылайык ыракым же жаза берет.
1

Карындашы же эжеси экени белгисиз. Ч. Ө.

2Сиңдиси
3

же эжеси экени белгисиз. Ч. Ө.

хал тили — бардык жан макулукка түшүнүктүү купуя тил

247

www.bizdin.kg

Акыйкатта Алла Табарака ва Тааладан жашырып калаар нерсе жок, ар иштин чын
төгүнүн көрүп турат.
Дагы: — Эй менин кенже уулум, намазды чын берилип, өтө изгилик менен оку.
Дагы: макүрөө иштен өзүңү тый. Бирөөнүн пайдасын көздөп арам ишке баспа.
Кетирген каталыгыңа сабыр кыл, акыйкатта Алла Табарака ва Таала буюрган
иштерге сабыр кылмак убажип. Бирөө менен сүйлөшүп атканда текеберленип
жүзүңдү башка жакка бурба. Обу жок шаттана бербе, акыйкатта Алла Табарака ва
Таала ыксыз шаттыкты сүйбөйт. Дагы: жүргөндө орточо жүр, ашыгып шашпа да,
акырын кыбыраба. Дагы: дабышыңды бас, кыйкырып сүйлөшпө, айкыргандан утса
эгер эшек утпайбы.
Дөөт алей салам Улукман алей саламга: бир кой союп эң чүйгүн жеринен эки
кесим эт бышырып кел деди. Улукман алей салам койдун тили менен жүрөгүн
бышырып алып келди. Дагы бир нече күндөн соң: Йа Улукман, эми койдун эң
чүйгүнсүз жеринен эки кесим эт бышырып алып келчи деди. Улукман алей салам
жана да тили менен жүрөгүн бышырып алып келди. Анда Дөөт алей салам айтты:
— Эң чүйгүн жеринен десем да, чүйгүнсүз жеринен десем да тил менен жүрөгүн
бышырып келдиң, мунуң кандай? — деди.
Анда Улукман алей салам:
— Йа Расулулло, эттин эң чүйгүн жери да, чүйгүнсүз жери да ушул экөө болсо
канттим. Башкасы бүт ушул экөөнө байланыштуу. Мейли адамдын, мейли айбандын
болсун тили менен жүрөгү жакшы болсо башкасы да жакшы, жаман болсо жаман.
Вахаб уулу Манба расулуллонун айтуунча Улукман алей салам узун бойлуу, узун
тыштуу бир кара изги адам эле. Бир балта устанын кулу эле, өзү да балтачы эле.
Кийин Улукман алей саламдын энчисине илим, экмет буюрган соң барынан азат
болду. Күндөрдүн бир күнүндө бир киши айтты:
— Эй Улукман, сен бирөөнүн кулу элең эмне болуп бу даражага жеттиң? — деди.
Анда Улукман алейсалам айтты:
— Жалган сүйлөбөдүм, аманатка кыянат кылбадым, ошол себептен бул даражага
жеттим,— деди. Агер Улукман алейсаламдын аманатка кыянатчылык кылбадым
дегенинин маанисин чечмелеп отурсак өзүнчө бир улуу китеп болоор, ток эткен
жери бу: Алла Табарака ва Тааланын моюнга парыз кылган бардык нерсесин
кылдым. Тыйган ишинен тыш болдум, арам иштен алыс болдум, күмөн жолго
баспадым дегени.
Икая: Улукман алейсалам адамдарга карыз берүүчү эле. Күндөрдүн бир күнүндө
бир киши келип миң алтынды карызга алды. Анан алтынды алган кишинин көңүлүн
иблис бийлеп аны азгырды. Алган карызын бербеске ниети ойгонду. Жолдо баратып
эс алган жерде алтын капчыгын четке коюп жатып бая бүтүмүнө чындап бекиди.
Ошондо ободон бир куш шукшурулуп түшүп алтын капчыкты илип кетти. Илип
кетти да тупа тууру Улукман алейсаламдын үстүнө таштады. Улукман алейсалам
капчыгын тааныды. Карыз алган бая киши да жүгүрүп келип:
— Йа Улукман, куш алтынды мында алып келдиби? — деди.
Улукман алейсалам:
— Ооба, алып келди, бирок эми саа кайтарып бербеймин. Сен алган карызыңды
бербеске ниет кылдың, — деди. Бая киши көңүлүндө тобоо, ыстыкпар кылды. Агер
эми берсе албетте кайырып кайра берээр элем деп көңүлүндө ниет кылды. Ошондо
Улукман алейсалам алтынын кайра берди. Ал киши андан көп пайда көрдү, акыры өз
жолу менен кайтарып берди.
Икая: Улукман алейсалам бир күндөрү башка вилайатга сапар жүрмөкчү болуп
уулуна үч осуят айтты:

248

www.bizdin.kg

— Эй уулум, аялга сырыңды айтпа, жаңы байдан карыз алба, куштан 1 менен дос
болбо,— деди.
Акимдин уулу да аким эле. Атасынын айтканын тажрыйба кылып көрмөк болуп
бир күнү талаада жайылган өз коюнун бирин союп, этин бышырып капка салды да
үйүнө көтөрүп барды, оозун бууп койду. Жана барып жаңы байдан карыз алды. Шаар
акиминин жакын бир куштанына дос болду. Анан бир күнү Улукман акимдин уулу
үйүнөн чыгып кетти. Ал кеткенден кийин катыны капта эмне бар экен деп
карамакчы болду. Каптын оозун чече албады. Эри кайтып келген соң каптагың эмне
эле деп сурады. Анда Улукман алейсаламдын уулу айтты:
— Ээ сүйүктүүм, эмнесин сурайсың. Талаада бир киши менен сөздөн сөз чыгып
отуруп талаша кеттик. Акыры өлтүрүп тындым. Муну жан адамга оозана көрбө, сага
гана айтканым, — деди. Ошондон бир эки күн өтпөй катыны менен талашып
тартыша кетти. Катыны айтты: — Керек болсо өзүмдү эле эмес сени да бийлейм, —
деди. Эри: — Кана бийлегениңди бир көрсөтчү, — деп ачууланган болуп аялын
башка урду. Катыны ошол замат үйдөн жүгүрүп чыгып «о кокуй, эл журт, жеди-и»
деп бакырды. Жөн бакырбай «бу менин эрим балан күнү бир кишини өлтүрдү эле,
эми бүгүн мени өлтүргөнү атат» деп албууттанды. Калк жыйылды. Бул кабар шаар
баштыгына да жетти, ал: кана Улукмандын уулун кимиңер мында алып келесиңер
деди. Ошондо баягы Улукман алейсаламдын уулу менен антташып аш ичишкен
куштан мен алып келем деп ордунан ыргып турду. Анан Улукман алейсаламдын
уулун барып тутту:
— Бас, сен киши өлтүрүпсүң, аким өзүнө чакырып атат, — деди. Улукман
акимдин уулу: — Эй досум мени эптеп бир жолун таап качыр, — деди. Болбоду.
Акыры жолго алып чыкты. Улукмандын уулун акимге алып бара жатканын жаңы
бай көрдү. Жүгүрүп жетип менин аласамды берип кет деп асылды. Ага карызын
берди. Ошентип акимге да барышты. Аким:
— Эй Улукман акимдин уулу, кылмыш иш кылыпсың, мындай иш сага ылайык
эмес эле, эми мунун кысасы үчүн өзүңдү өлтүргөндөн башка айла жокко го деп айып
такты. Анда Улукман акимдин уулу айтты:
— Туура, шариатка ылайык иш болду. Эми өлгөн кишинин жаракаты кандай
болсо мени да ошондой кылып өлтүртүңүз, — деди.
— Ал өлгөн кишиң кайда, — деп сурады аким. Анан баягы капты мында алып
келтиртти. Оозун чечип карашса бышырылган кой эти чыкты.
— Бул эмнең, — деп сурашты тургандар. Ошоңдо Улукман акимдин уулу атасы
айткан осуятты кайталап, аны тажрыйба кылганын айтып берди. Угуп отургандар
бу баяндан өзүлөрүнө сабак алды.
Дагы мындай бир икаяны айтышат. Бир заалым падыша Улукман алейсаламды
кыйыктап аны бир бек орго салдырып ордун үстүн жаап, анын үстүнө дагы эгин
эктирип таштаптыр. Арадан анча өтпөй бая заалым падыша опаат болуп ордуна
экинчи бирөөнү падыша кылышты. Ал ичимдикке ышкылуу эле, бир кур ичип жеп
отуруп жилик чагып жеймин деп атып сөөккө какады. Бу сөөктү алып салганга эч
бир табыптын алы келбеди. Акыры бир көптү көргөн карыя келип: — Эгер Улукман
аким болгондо сөөктү алып салмак эле деди. Анда падыша: — Улукман дегениң ким,
ал кайда, — деп сурады. Карыя айтты: — Сенден мурунку падыша аны тирүүлөй
орго көмдүрүп үстүн бастырып салган. Анын көмүлгөнүнөн бери жети жыл өттү,
балким тирүүдүр, өтө акылдуу, аалым табып эле, мүмкүн өзүнө да бир чара тапкан
чыгаар, — деди.
1

Актооч (адвокат) мааниде иш алпарган сарай кызматчысы. Азырынча «милиийса менен дос

болбо» деген мааниге келет.

249

www.bizdin.kg

Падыша ордун үстүн ачтырып Улукман алейсаламды чыгартты. Өлбөптүр, бирок
абасы таза болбогондуктан алы кетип куруптур. Бир нече күн өзүн өзү баптап
таптап оңолду. Андан соң падышага айтты: — Сенин ооруңдун дабасы балаңдын
жүрөгүндө, ошону бышырып жесең айыгасың, — деди.
Падышанын бешенеге бүткөн жалгыз уулу бар эле. Аны өлүмгө түк кыя албады.
Анда увазирлери айтышты:
— Йа падышабыз, дарак куурабаса бутагы дагы чыгаар. Агер дарак тамырынан
куураса бутак айласы нетет? Ошентип отуруп кыйла насыйкаттан кийин падышаны
ийге келтиришти. Ошондо Улукман аким: — падышанын уулун байлагыла, — деп
буюрду. Падыша өзү өксүп ыйлап карап турду. Улукман аким:
— Йа падышам, минтип карай берсең акылыңдан жазаарсың, — деп көзүнө
жоолук байлатты, анан дароо тез бир кой алып келгиле деп буюрду. Койдун аягын
байлап «бисмилла, аллоуахпар» деп чалып жиберишти. Ысык кан булоолоп чачырай
бергенде падыша бу азапка чыдабай «вай» деп бакырып ийди. Тамагындагы бая
сөөк ыргып кетти. Ошондо болду, бүттү дешип падышанын уулун көшөгө соңунан
чыгарып атасына катар коюшту. Падыша уулунун эсен соо экенин көрүп катуу
кубанды. Улукман акимдин акылына барчасы айран-таң, ыраазы болушту. Падыша
болсо Улукман акимди бек сыйлап, урмат көрсөтүп, көп мал берди.
Икая, Улукман акимден сурашыптыр:
— Сен мындай адепти кимден үйрөндүң?
Улукман аким: — Адепсиздерден үйрөндүм, дайыма ибаарат ишке көңүл бурдум,
— деди. Улукман алейсалам аалым, акылман, адеп ээси болгон себептүү каламы
шарипте: «Валкад атинаа Лукмаана ал хикмата ан ашкиралла» — Улукманга илим
менен экметти анык бердик деп баян кылынды. Илим, не көркөм пазылет түбү амал
кылмак үчүн керек, ал илим көздөө амал кылуу үчүн эмес дүнүйө-оокат үчүн болсо
анда өтө өкүнүчтүү.
УЛУКМАНДЫН ЖҮЗ НАСЫЙКАТЫ

Улукман акимдин бу насыйкаты өзүнүн баласы үчүн.

1. Эй атанын уулу, авал атаң — кудайың экенин тааны.
2. Насыйкаттан эмне уксаң оболу ошого карап иш кыл.
3. Сөздү өлчөмү менен сүйлө.
4. Калкыңдын кадырын бил.
5. Бирөөнүн акысын жебе.
6. Сырыңды сактап тут.
7. Жоро жолдошуңду пайда, зыян тартканда сына.
8. Досуңду кыйын күндө сына.
9. Акмак менен наадандан алыс кач.
10. Зирек жана билимдүү дос күт.
11. Изги ишке чындап кириш, туруктуу бол.
12. Аялга ишенбегин.
13. Кеңеш кылсаң түз жана билимдүү кишилер менен кыл.
14. Сөзүңдү далилдүү айт.
15. Жаштыкты оңой олжодой бил.
16. Жаштыгың барда эки ааламдын ишин бүтүр.
17. Дос-жараның урматтап күт.
18. Досуңа да, касыңа да кашыңы ачык тут.
19. Ата менен энени канымет бил.
20. Устатыңды атаңдай артык сана.
21. Капчыгыңа карап иш кыл.
250

www.bizdin.kg

22. Ар иште токтоо бол.
23. Жоомарттыкты өзүңө өнөр кыл.
24. Мейманга каалашынча кызмат кылгын.
25. Киши үйүнө киргенде көзүң менен тилиңди тый.
26. Кийим, боюңду таза тут.
27. Калкың менен катар жүр.
28. Балаңа илим менен адеп үйрөт.
29. Ыгы келсе ат чаап ок атканды үйрөт.
30. Оң буттан кийип сол аяктан чеч.
31. Ар кимге өзүнө жараша мамиле кыл.
32. Түндө сүйлөсөң акырын жана жумшак сүйлө, күндүз сүйлөсөң жанжагыңа
карап бак.
33. Аз жеп, аз уктап, азыраак сүйлөгөндү адат кыл.
34. Өзүңө каалабаганды бирөөгө каалаба.
35. Иш кылсаң орду менен кыл.
36. Үйрөнбөй туруп устаттык кылба.
37. Катын менен балага сыр ачпагын.
38. Бирөөнө түгөл ишене бербе.
39. Жаман адамдан жакшылык күтпө.
40. Ар ишти акылга сал.
41. Бүтө элек ишти бүттүм дебе.
42. Бүгүнкү ишти эртеңкиге калтырба.
43. Өзүңдөн улууну шакаба чекпе.
44. Улууга акыл айтпа.
45. Билимсиз топорго бийлик бербе.
46. Сурап келсе кол каратпа.
47. Өткөн чатакты эске салба.
48. Киши изгилигин өз изгилигиң менен чаташтырба.
49. Малыңды санатпа.
50. Туугандан кол үзбө.
51. Калыс адамга кайбаат айтпа.
52. Жеке камыңды жей бербе.
53. Калкың түшкөн багыттан сен да калба.
54. Оозу мурдуңду чукуба.
55. Калкыңа карап таш ыргытпа.
56. Эл көзүнчө какырынып түкүрүнбө.
57. Эсинесең оозуңа алакан тут.
58. Калк алдында какшанбай сүйлө.
59. Эл көзүнчө мурдуңду көөлөбө.
60. Калжың кошуп кайран сөздүн баркын кетирбе.
61. Калкты калк алдында жер каратпа.
62. Кейпи жакпайт деп кишини айыптаба.
63. Айтылган сөз кайрылбайт.
64. Шылдың сөздөн сактан.
65. Киши алдында мактанба.
66. Эр болсоң аялдай сыланба.
67. Балаңдын ою менен боло бербе.
68. Тилиңди тишиңе кат.
69. Колуңду силкпей сүйлө.
70. Ар кимдин урматын тааны.
71. Жакшыга жанаш, жамандан кач.
251

www.bizdin.kg

72. Көзү өткөндү жамандаба.
73. Колуңдан келсе араздашпа.
74. Күч териштирбе.
75. Изгилердин ишинен күнөм издебе.
76. Өзүң экпегенди киши дасторконунан жебе.
77. Иш баштасаң ашыкпай аягына чык.
78. Дүнүйө үчүн башыңды машакатка малба.
79. Өзүңдү тааныбасаң да өзгөнү тааны.
80. Ачууга алдырса да сөздүн артын байкап айт.
81. Жең менен мурдуң сүртпө.
82. Күн чыккан соң уктаба.
83. Каратып коюп тамак жебе.
84. Жол жүргөндө улуудан озбо.
85. Сүйлөшүп аткан сөзгө кыпчылба.
86. Тизеңди жазданба.
87. Оң-солго алактабай бет алдыңды карап бас.
88. Башыңа иш түшпөсө жылаңач минип аттанба.
89. Конокто отурсаң бирөөнө ачууланба.
90. Конокко иш кошпо.
91. Эсиргенге сөз айтпа.
92. Ишсиз, абройсуз адамдар менен кошуна болуудан кач.
93. Ар кайсы ишке аброюңду сала бербе.
94. Ыксыз бой көтөрбө.
95. Бирөөнүн кусаматына калба.
96. Майдан жолдо маңыроо болбо.
97. Бычаксыз, жүзүксүз, акчасыз жүрбө.
98. Өзгөнү байгамбар кыла бербей, өзүңдүн баркыңа жет.
99. Бирөөнө бой көтөрбө.
100.
Теңири Таалага ыраазылык менен тирлигиң өткөр.
Напсиге эрк менен, калкыңа ынсап менен, улууга кызмат менен, кичүүгө шапаат
менен, бакырга жоомарттык менен, дос-жаранга насаат менен душманга чыдам
менен, нааданга сүкүт менен, аалымга таазим менен тирлигиң кыл. Бирөөнүн
малына сук артпа. Малым азайды деп чөкпө, малым көбөйдү деп көппө.
Улукман үч миң сөз насыйкат айтты. Алардан болгону үч сөз шайлап алгын.
Экисин эсиңе тут, бирин унут. Жана да Алла Таала менен өлүмдү ар убак эсиңе тут,
көр тирликтеги ыза, күлкүңдү унут.
Азирети Улукман жана минтип айтты: Сүкүт жети касиет тутат деди 1
1. Кийимсиз зыйнат (б. а. сырт турпат, кийген кийим зыйнатка тиешесиз. Чын
зыйнат андан бийик деген маани.).
2. Падышалыксыз мухаббат. (Акка болгон ышкы, мухаббат күч-бийликке
карабайт, андан бийик.)
3. Мээнетсиз ийбадат. (Акка тооп, сыйынуу-табынуу изги, чын ыктыяр иш. Ал
күч мээнетсиз ишке ашаар нерсе.)
4. Кыймасыз коргон. (Тозуксуз коргон, б. а. өзүнө өзү коргон.)
5. Азар тилөөдөн каластык. (Себеп-шылтоодон арылган, андан бийик.)
1

Эскертүү. Сүкүт салып өзүнө өзү чөгүү демейки унчукпай отурган абал эмес, ал Ак жолунда

арууланган

өзгөчө

абал.

Андыктан

кашаанын

ичиндеги

түшүндүрмөлөрдү

сопулардын

философиясына ылайык биз бердик. Аныгын Алла билер биз билишибизче айттык —Ч. Ө.

252

www.bizdin.kg

6. Урматтуу жазуучу периштелердин жазуусунан кутулмак. (Адамдын оң, сол
ийининде анын ак, кара ишин, ооздон чыккан жакшы, жаман кебин тынымсыз
жазып турган эки периште бар делет. Сүкүт салган адам, б.а. үнсүз өзүнө чөгүп Ак
жолуна түшкөн жымжырт пенде периштелердин ошол жазуусунан кутулган,
арылган болот.)
7. Айыптардын жабылмагы. (Сыртка эч нерсесин чыгарбай жабык-жашыруун
калган пенденин эми Ак жолунда аруулана бермеги.)
САБЫРБЕК БЕЙШЕНАЛИЕВ

КЫРГЫЗ-КАЗАК АКЫНЫ ЖӨЖӨ
Акын дегендин аты акын. Башка аты жок. Бирок, акындын да акыны болот.
Алардын өзүнө жараша үлүшү, калтырган изи, өз орду бар. Ар бир өнөрлүү адамдын
же акындын жаккан ырларын ооздон-оозго аңыз кылып айтуу — тээ атам замандан
келаткан биздин элибиздин салты. Ошол уламадан уланып келе жаткан мыкты
залкар акындарыбыздын бири — Жөжө. Ал акындын ырлары толук жазылып
калынбаса да, кай бирлери ооздон-оозго айтылып келе жатат. Элибиздин ак таңдай
акыны Ысмайыл Борончиев Жөжө жөнүндө мындай деп ырдаганы бар:
Карылардан көп уктум,
Каны кыргыз деп уктум,
Казактан өткөн Жөжөнү...
Кыргыздан ооп бир кезде
Кыйналгандан жөнөдү.
Каардуу турмуш болбосо
Карыптын күнүн көрөбү?

Жөжө жөнүндө казак энциклопедиясында мындай деп айтылат: «Жөжө (1808—
1895-жылдар) ЖӨЖӨ Каржабай уулу, кедей чарбасынан Комузчу, өлөңчү, айтыш
акыны. Өнөрү менен күн көргөн. Жөжө өткүр, чынчыл, сынчыл акын» (12-том, 275бет).
Жөжө Каржабай уулу 1808-1895-жылдарда казак элинде жашап өткөн кыргыз
кулуну. Анын чыгармаларын, ырдаган ырын, өмүр жолун, айткан сөздөрүн издеп
табуу кум арасынан алтын издегенге тете болду. Акындар менен айтышын, кийинки
урпактарга чейин жеткен бир топ ырларын казактын газета-журналдарынан алдык.
Жөжө кандай акын болгонунан кабар алыш үчүн Калдыбай кожо менен айтышына
көңүл бөлөлү.
Калдыбай: — Эй, Жөжө, чындайсыңбы, ойнойсуңбу?
Берсе да майрам 1 эли тойбойсуңбу?
Отурган жаныңдагы кожоң болсом
Бир нерсе шыбагама койбойсуңбу?
Жөжө: —
Көчкөн эл чалгын жерге конбойт бекен?
Казакта кожо пейли оңбойт бекен?
Мол дөөлөт кудай берген түгөнбөсө
Экөөбүз бөлүп алсак болбойт бекен?
Калдыбай: — Сокур ай, сенден башкада тил бар бекен?
Сүйлөсөң сөз түшүнбөс адам бекем?
1

Майрам — уруунун аты

253

www.bizdin.kg

Бир сокур, бир аксагы бөлүп кетсе
Үй ээсин кур калтырыш жол бар бекен?
Жөжө: —
Кожонун да кожосу бар, билсең, кожом,
Алдыңа сайрап турган жол бар кожом.
Кожо болсоң олуядай жол үйрөтпө,
Казактын ырларына нең бар кожом?
Калдыбай: — Кыргызда да кыргызы бар, анык кыргыз,
Сенин түбүң белгилүү малай кыргыз.
Сөөгүм кожо болсо да, этим казак,
Казагымдын ичинде нең бар кыргыз?
Жөжө: —
Мен кудайдан тилеймин динге соолук
Жалган сүйлөп жаныңа кылба «жоолук».
Кожо, кожо дегенге кокуйлаба
Кожо деген «сарт» болчу каратоолук.
Калдыбай: — Бүркүт алган чыгышат улуу тоого,
Ойноп күлгөн жакшы экен дени соого.
Ат айланып казыгын табар деген,
Сокур кыргыз, кетсеңчи Ала Тооңо.
Жөжө: — Ала Тоо, жер бермети мактаналам,
Эстесем кандай асем жаадыраган.
Ала Тоом жер ортосу — эл ордосу.
Барууга кубат жетпес асыл арман.
Ала Тоом мени издеген карегимсиң,
Жүрөккө өмүр берчү данегимсиң.
Арманым Ала Тоону көрө албадым
Элимди бир көрүүгө тагдыр берсин.
Тагдырым өз элимди көрсөтпөдү,
Тажаткан турмуш дагы жөн өтпөдү.
Элимди бир аралап, ырдап келсем
Жазылаар сагынчым жүрөктөгү, —
деп чапанына аккан көз жашын Жөжө сүртө бергенде:
— Ау турмысың кур, айланайын ай, ата-журтун эстеп, бососуп кетти гой! — деп
Таттымбет акын ордунан тура калып Жөжөгө жакындады. Отургандар чуулдашып,
Калдыбайды каптады:
— Сен кожолугуңду бир байкуш бечарага көрсөтпө. Элин сагынып саргайып
жүргөн жалгыз адам. Жат жердеги адам ооздукталуу аттай. Жөжө сени ызаат менен
ырдап отурат, аны бүтүндөй журт сыйлайт, — деп жаалашты.
Анда Жөжө элин, жалгыздыгын эстеп эреркеп кеткенин сезе коюп, домбурасын
алып, кайра ырдай баштады.
Кожону өзүмө кой жалгыз өзүн,
Жөжөнүн ким кемитпес эки көзүн?
Кожо болсоң чатышпа көрүнгөнгө
Уксаңчы адам өңдүү элдин сөзүн.
Калдыбай: — Жамандык ойлой-ойлой көзүң чыкты,
Көзүң сокур болсо да көөдөн мыкты.
Кудай таала өмүргө кубат берсин
Жеңилдим мен, айтышта Жөжө жыкты —
деп отуруп калат.
Жогорудагы ыр саптарынан Жөжөнүн сагынычын эч кандай тил менен
кошумчалабай эле жүрөк сезим менен гана угуп түшүнсөк болот го. Анын артыкча
«Жалгызмын» деген ырында:
254

www.bizdin.kg

Айтышта дайым чыккан мен бир буудан,
Дегдеңдеп чыгып келем калын чуудан.
Жамандык жакшылыкты тең бөлүшөр
Жанымда жок го менде ага-тууган.

Мындагы таң каларлыктай так салыштыруулар өзгөчө элес калтырып, дили таза,
пейли түз өзүңдүн бир жакын тууганың эң алыста кыйналып жүргөндөй сезилип,
эриксизден көз алдыңа элестеп кетет. Жөжө акын кандайча казак жергесине барып
калды экен деген суроо туулат. Анда эмесе ошол суроого жооп издейли.
...1768—1781-жылдары казак эли менен кыргыздар туушкан көчмөн эл болсо да,
жайыт жер, мал, кыз талашып, бири-бирине кол көтөрүп, чабышып турушкан.
Бердигожо жигиттери менен келип, чаап кеткен мал-мүлктү кайтарабыз дешип
Эсенгул, Садырбала жигиттери менен казактын бир айыл журтун чаап келишкен. Бу
кабарды казактын ханы Абылайга кабарлашат. Ал кабарды уккан хан казактын уруу
аксакалдарына, билермандарына билдирет. Алар өз ара сүйлөшүшүп, акылдашкан
соң, Абылай ханга келишет:
— Кыргыздар басмырлап, элдин бир жак четинен чаап, мал-мүлктү талап атса,
минтип карап жатабызбы? — дешет.
Эртеси Абылай калайыктан жооп күтөт. Калайык калк көпкө тунжурап унчукпай
отурганда Жаныбек, Андыкожо, Богомбай, Кабанбай, Мамай, Токтомуш өңдүү
казактын баатырлары орундарынан туруп:
— Ханым! Андай болсо алар менен жоолашууга баралык! — дешет.
Абылай хан болсо шашылбай отуруп, кайра сөз баштады:
— Мүмкүн кошуун куруп, эл жыйып, алыска убара болбой эле кыргыздарга элчи
жиберсек кантет? «Эл ичиндеги тентегиңерди өзүңөр тыйып, алган мал-мүлктөрдү
кайтарып, тез аранын ичинде Абылай хандын алдынан өтсүн десек кандай ( болот?»
— дешти.
Буга Андыкожо, Мамай, Токтомуш баатырлар көнбөй коюшту. — Анткени,
кыргыздар жоокер калк. Бирин кечирсең, дагы эле ушинтип улам күчөп тынчтык
бербей келе берип, акыры бизге да жетет, — дешти.
— Анда ушу баштан эртелеп аз журттун белин мертинтип койгонубуз оң болот
го, — деп Абылай хан сөзүн бүтүрдү. Ошо кезде Кара Тоо боюндагы каракожо деген
чоң уруу элди Абылай хандын аскер башчысы Жидебай Кожоназар уулу беш миң
аскер кошууну менен барып багындырып, жаңы эле келген болучу. Анткени алар
мурда орустарга баш ийчү экен. Ошол жеңиштин урматына той кылып, көпчүлүк эл
да таркай элек болучу. Каракожого барган аскерлерди кайра жыйып, ага алтай
уруусунун баатыры Байдалыны, канжыгалуу уруусунун баатыры Бөгөнбайды,
каракерей уруусунун баатыры Кабанбайды миң башы кылып, алтаке уруусунун
баатыры Жидебайды аскер башы кылып, Абылай хан шашылыш дагы кошумча
аскер жигиттерин жыйып, өзү баштап беш миңден ашык кол менен кыргыздарды
карай жүрүп кетет. Жолдогу казак айылдарынан да кошуун кошуп, аскер топтоп, бир
нече күн жол жүрүп, Кордойго келишет.
Кыргыздар болсо бейкапар Кордойдун белинде, бир топ айыл суу жакалай
шалбаа жерге малын жайып жаткан. Капыстан эле таала-түздү бүт самсыган кол
каптап кирди. Жонунда мылтыгы, колунда кылычы бар желдеттер «даам ооз
тийгиле» дегенине карабай үй кыдыра эркек аттууларды сабап, баштарын кой
байлаган көгөнгө байлай баштады. Бирин-сени айылды ошончо жигит ойрондобой
коёбу? Кезиккенин чаап-тоноп олтуруп, Сары-Өзөн Чүйгө келишет. А кезде Чүйдө
сарбагыш уруусунун аттуу-баштуусу Тынай бийдин уулу Атаке эл башкарып турган
кези.
255

www.bizdin.kg

Атаке жашыл жайлоо жакасында суу жээктей тигилген ак өргөдө бейкапар
жаткан эле. Түн бир оокумда Сатыбалды баш болгон бир топ адамдар Атакенин
конушуна келишет. Бийди ойготуп, казактын Абылай ханы көптөгөн колу менен
Чүйгө келип, суу бойлой боз үй тиктирип жатканын, келген жигиттери бүт
жоокерлерче кийингенин, жарак-жабдыктуу экендигин айтышат. Атаке бий өзүнүн
ишенимдүү жардамчылары менен жылкычыларын шашылыш чогултуп, аларды
уруу-уруулардын аксакалдарына, датка-болуштарга кабар жиберет. Келе жаткан
жоого дагы эки тыңчы жиберип, улам бири болгон ахвалды кабарлап туруусун талап
кылды. Мерчемдүү жерлерге кароолдор коюлду.
— Болгула жигиттер! — деп шаштырып, бий өзү түнү менен улам бирин өз
тапшырмасын аткарууга жөнөтүп жатты. Эртеси шашке ченден баштап туугандары,
алардын артынан удаа-удаа эле кошундарын коштогон санаалаш уруулардын
аксакалдары келе баштады. Бешим ченде саяктар менен моңолдордун, тынымсейит,
мундуз, жиде, каракесек, бугу, саруу, адигине, солто, коңураттардын жакын
жердегилери келе башташты. Алар менен бирге эчен салгылаштарда сыналган
баатырлар, жаа атуучулар, шилтеме, түтөмө мылтыктан көзгө атарлар келе
баштады. Келаткан жоо жактан да кабар келди. «Кандайдыр түтөгөн кол, түздүктү
бүт, Сары Өзөн Чүйдү ээлеп, тоого такалды дешти. Капысынан келген жоо
жергиликтүү жашаган калкты куугунтукка дуушар кылып, малын союп, айылдарын
өрттөп, элин туткундап жатат» дешти. Сары Өзөн Чүй боюндагы туугандарынын
кабарын угуп Атаке бий өтө тынчсызданды. Атаке бий ой таразасына салып өлчөп,
акыл менен айлантып көрүп, элчиликтин камын кылды. Кандай болсо да согушту
болтурбай, кан төгүлүп, алаамат болбосун деген ой менен Абылай ханга элчиликке
жарактуу жигиттерди тандады. Алар менен катар думана кейпин кийгизип,
тыңчылыкка Байсеркени дайындады Ал ошол эле күнү жолго чыкты. Байсерке тоо
айланып, Сокулукка ашып түшүп, чарчап-чаалыккан атын Сокулуктагы жээндерине
калтырып, ордуна ат жаңыртып минип, андан Чүй бойлоп, Кичи-Кемин менен жоо
жайын билип кайра келмек. Атаке бий Байсеркени тезирээк барышына өзүнүн кара
аргымагын берди. Жакшы ат болбосо ашуу ашып, тез барыш кыйын, экинчиден, аны
сокулуктук жээндери начар атка ат алмашпайт дешти. Ошентип, тиги Пишкектеги
ак сарайдан баштап Кеминге чейинки жоонун канча колу бардыгын толук билип,
өтө тез арада билдириш керектигин, аны жоого сездирбей, билгизбей, колго түшпөй
аман-эсен келүү үчүн бардык айла-амалды колдонуу менен жетип келүү өтө зарыл
иш эле. Чындыгында бул тапшырма Байсерке менен кара аргымак үчүн өтө
маанилүү тапшырма болду. Эртесинде Абылай ханга элчиликке эки адам
дайындалды. Элчиге бара тургандардын мингени опокшош эки кара аргымак,
кийингендери да бир түстүү кийим, бирдей ат жабдык, жоо-жарагы, камчысы түгөл
окшош болду. Атаке уруу аксакалдары менен бирге аларга акыл-насаатын айтып,
Абылай ханга айта турган салам-дувасын элчи жигиттерге толук түшүндүрдү.
Элчиге чыккан жигиттер үчүнчү күнү эртең менен шашкеде Абылай хандын ак
өргөөсүнө жетишти. Келген жигиттер элчи экендигин билдирип, Абылай хандын
алдына киришти.
— Урматтуу ханым! Бизди Атаке бийибиз сизге жиберди. Атаке бийдин ак
өргөөсү сиздерди күтүп жатат. Урматтуу Абылай хан, сизди Атаке бийдин ардактуу
коногу болсун дейбиз, дешти босогодо турган эки жигит. Төшөктө жамбаштап
жаткан Абылай хан нес болгон эмедей көпкө карап турду да: — Барбаймын! — деп
бурк этти да, терс карап жатып алды. Элчи жигиттер көпкө күтүштү. Акыры чыдамы
кетип:
— Урматтуу таксыр! Жок дегенде биздин өтүнүчүбүздү угуңуз. Биз туушкан
калкпыз, куда-сөөктүгүбүз бар. Биздер сиздер менен жоолашпай жарашалык деп
256

www.bizdin.kg

келдик. Бир жолу итчилик тентектерден кетсе, аларды тыйып коюу коддон келчү
иш. Аларды бий өзү жазалады. Туушкан эл бекерге кан төгүшпөйлү.
Абылай хан жаздыкка чалкалап жаткан боюнча, элчилерге жооп бербей коёт.
Келген элчилер жарым күн жооп күтүп, кайра кетүүгө аргасыз болушат. Эки элчи
келгенден кийин Абылай хандын сөзгө келбегендиги, анын максаты бүт элди
тебелеп-тепсеп, болгон байлыгын чаап, эр азаматтарын кырып кетүү экен го деген
ойго кетишти.
Эл-журтка кайрадан кабар жиберүү үчүн дагы жигиттерди даярдап, алар
казактардын максатын түшүндүрүп, жоолашып согушууга келген баскынчыларга
сокку уруу үчүн куралданган кошундарды тез келүүсүн талап кылды. Аларды
жөнөтүү менен экинчи жолу казактарга элчи жиберүүгө адамдарды дайындады.
Эртесинде Атаке бий баягыдай коёндой окшош кийинтип, дагы төрт жигитти
элчиликке жиберет. Алардын каруу-жарагы менен минген аты да окшош.
Бул элчилерди да Абылай хан жооп бербестен кайра кетирет. Экинчи элчилер
келгенде Атаке бий алыстагы эл-журттан, тегеректен куралдуу кошуундар ыйылып
келгенче, жоону дагы алаксытууну чечти. Экинчиден, жоонун күчүн кай жерде канча
колу барын билүүгө кеткен Байсерке тыңчы келе элек эле. Атаке бий анын
эртесинде дагы алты адамды элчиликке дайындайт. Алты жигитке алты жейрен ат
мингизип, окшош бир түстүү кийинтип жөнөтөт. Абылай хан аларды дагы жооп
бербей, жарым күн күттүрүп, кайра жөнөтөт.
«Абылай ханыбыздын бул кылган иши эмнеси? Такыр түшүнүксүз. Үч жолу
келген элчилерге эч бир жооп берген жок. Же ары, же бери деп жообун бериш керек
эле да» дешет. Аскер башчылары өз ара сүйлөшүүлөрүн сезип калган Абылай хан
алардын баарын чакыртып алып сөз баштады.
— Кыргыздардын Атаке бийи бизге жарашууга элчи жибериптир. Бирок алгачкы
эки элчиси менин күчүм сиздердин жыйылган колуңардан эки эсе артык күч, экинчи
жолу төрт эсе артык, үчүнчү жолу алты эсе артык күч деген белги менен элчилерди
жиберди. Бул белгилери биздин күчүбүз көп, бекер убара болбогула дегени. Бул кыр
көрсөткөнүн силер менен дагы бир кеңешейин дедим эле, — деди.
— Пикириңерди айткылачы? Же үйгө кайта берелиби? Мен элден бул жакка
чыгаарда баарыңа түшүндүргөм, баарыңар менен кеңешкем. Силерге баарын
жашырбастан толук айтпадым беле. Эми алыстан ат арытып келип алып, кайра
кетебизби? Же жеңилип, же жеңишибиз керек да. Намыс дегенди, улуу журтубуздун
ишеничин да акташыбыз керек да. Өргүп жата берсек азык-түлүк түгөнүп,
кыйналып калабыз.
«Эртеге дагы тыныгып дем алып, даярданып туруп, тобокелге салып, ишемби
күнү урушту баштайлык» дешти. Анын үстүнө эсептеп көрүшсө болгон тамак-аш 8—
9 күнгө жетчүдөй экен. Ушул кезде силерге айта турган бир кеңешим, кыргыздар
биздин күчүбүз көп дегенине караганда мүмкүн тоо ичинде буйткалуу жерлерде,
токой ичинде буктурмалар коюп жүрбөсүн. Андай бир балакеттерге кабылып калбоо
үчүн талаанын баласы, талаага көнгөн элбиз. Ошондуктан тоо ичине кирбестен ушу
Чүй түздүгүндө эле болгон күчүбүздү туура пайдаланып, чачыранды эл тоодон
чогулуп келгичекти улам келгенин жоюп туруубуз керек. Ушул жакын арадан
бийигирээк тоого бир адам туу желекти кармап турсун дешти. Туу менен Байымбет
калды. Күндө кечинде ошол тууга пааналап барып чогулгудай болушту. Ошентип
эртеси Абылай хан көп колду баштап, согушка өзү аттанды.
Кыргыздар да баскынчылардан эли-жерин коргош үчүн өрт жигиттерди, мерген
баатырлардан кошуп, Кеминден Таласка чейин кошунга эл чогултуп, күн-түн дебей
чапкылап жатышты. Күтүүсүз капыстан согуш башталгандыктан Соң-Көлдөн, ЫсыкКөлдөн жыйылган кошундар али келе элек эле. Акыры барган элчилер менен кошо
тыңчыда жүргөн Байсерке да аман-эсен чогуу келип, Атаке бийге көргөн257

www.bizdin.kg

билгендерин толук баяндады. Булар келгени Атаке бий ар тараптан келген топ-тобу
менен бөлүнгөн кошундарга улам бирине барып, калган алыскы кошундарды
сурамжылап, акыры күтө берип чыдамы кетти.
Кечиндеси келген кошундардын он башы, жүз башылары менен Атаке бий
кеңешме өткөрдү. Атаке бий чогулгандарга: — Талас, Нарын, Ысык-Көл тараптан
бир аз кошуундар келген менен толук келе элек. Алардын келишине толук ишенем.
Анткени биздин эл бири-бирин эч качан кыйбайт, өлүмгө таштабайт. Бирок, күтүп
жата берсек чүйлүк туугандарга убал болуп кетти. Алардын чырылдаган балдарына
карабай зордоп, мал-мүлкүн талап, аябай ыза, кордук көрсөтүп жатат, ишенбесеңер
келген тыңчы Байсерке өзү айтсын», — деп сөздү Байсеркеге берди.
Байсерке Сокулуктан баштап Кеминге чейинки көргөн-уккан, билгендерин толук
айтып түшүндүрдү. Андан кийин Атаке бий Абылай ханга үч жолу элчи
жибергендигин, ал хан көтөрүп эч жооп бербегендигин, максаты согушуп, элди
талкалаш экендигин, беш миңден ашык кошунга күнүгө элдин малын жыгып союп,
туткундарды колу-бутун таңып, көгөнгө байлап коюп, кыздарды алдырып келип,
күнүгө төшөк жаңыртып, ак өргөөсүндө жатканын баяндады. «Ушул топтолгон күч
менен ар тараптан ат коюп, чабуулга өтүп, хандын өргүп жатканынан пайдаланып,
анын күчүн азайтсак кез келген жерлерге жаа аткычтарды жашынтып, буктурма
коюп, коктуга камасак, аттарыңар чарчап, өзүңөр чаалыгып калган кезде алыстан
кеч калган күчтү жыйып, жаңы күч менен үстүңөргө ат коюп туш-туштан киребиз.
— Алардын толуктап турган күчү жок болгондуктан күндө согуша берип чарчаптажап алсыраган учурда биз ат койгондо, кол көбөйгөнүн көрүшүп алар качууга
мажбур болушат. Анын үстүнө жаңы барган күч менен аларды экиге бөлүшкө аракет
кылабыз, — деп Атаке бий бир топ айла-амалдарды, ар бир кокту-колоттордогу
ыңгайлуу жерлерди айтып, он башы, жүз башыларга түшүндүрдү.
Жыйылган аскер кошундары Чүйгө эртең менен таң куланөөк салганда аттанып,
кошундун жарымынан көбүн Кырмышты баш кылып, Шамшы ашырып Кара-Сууга,
Алмага, Он-Бир-Жылгага түшүрдү. Боом ичи менен адигине уруусунан Сатыбек
деген жаш жигитти башчы кылып, жалаң жаштарды жөнөттү.
— Алардын максаты — тоо ичинен алыстабай кырда да, коктудан да буктурмада
туруп, күтүлбөгөн жерден ат коюп, тике качырып сокку уруп, урушка матала кирбей,
жандай согушуп, кайра кайрылып туруу болду.
Аларды кууп, казактар коктуга кирсе, ар коктуда күткөн буктурмадагы жаачылар
огу менен көз ачырбай жайламак.
Биринчи беттеште Боомдон жаңы чыккан Сатыбектин колун Боролдойдон күтүп
турган Абылай хандын аскерлери каршы алып, артка сүрө баштаганда, ар кырдан ат
коюп каптаган кыргыз колун көрүшүп, курчоодо калбайлы дештиби Абылай хандын
аскерлери бүт артка суу жээгине чегинүүгө аргасыз болду. Ал күнү Сатыбектин
тобунан отузга жакын адам чыгым болсо, Абылай хан тарабы жыйырма эки адам.
Кечкисин кырдан сокку ургандар менен акылдашып, алар койгон тыңчы
кароолчулар менен бирдикте эртеңки уруш боюнча сүйлөшүп туруусу керек болучу.
Согуштун биринчи күнүндө жарадар болуп жаткан бир кыргыз жигитти казактар
тарабы ала кетишти. Бул болсо Абылай хандын «Туткун ала келгиле» деген буйругу
эле. Ошондуктан туткун келгенде ага Абылай хан өзү жашыруун сурак жүргүздү.
— Атаке бий өзү согуш талаасындабы? Болсо согуш талаасынын кай тарабында?
— Аны билбеймин, — деди туткун. Хан башка жагынан сурап көрөйүн дедиби:
— Ысык-Көл, Соң-Көл тараптан келген кошундарды бул жакка ким жөнөтүп
жатат? — деди.
— Атаке бий өзү жөнөтүп жатат деп уктум, — деди туткун.
Абылай хан сөз төркүнүн түшүндү да:
258

www.bizdin.kg

— Атаке бийдин азыркы турган кошуну кайсы жерде, кандай барса болот? — деп
тактап сурады. — Эгер макул болсоң, Атаке бийге биз кат жиберели дедик эле,—
дегенде туткун жигит кызыгып:
— Ал эмне кат эле? — деп сурады.
— Эми согуштун пайдасы жок сыяктуу, элдешели деген мазмундагы кат. Бул
жерде туткунда өлгөнчө өз бийиңе кат апаргандыгың жакшы,— деп туткунду
көндүрдү. Анын үстүнө туткун Атаке бийдин кыйыр туугандары болуп чыкты.
Абылай хан туткун жигитти тамактандырып, жараттарын жакшылап таңып,
кайрадан чакыртты.
— Сен, жигит, Атаке бийге кат алып баруучу адамдарды согуш талаасынан башка
эч адам көрбөгөндөй, билбегендей жол менен тоону айланып болсо да алып
барышың керек. Эгер согуш талаасы же түз жол менен болгондо силерди аскерлер
биздин адамдарды түшүнбөй кордоп коюусу мүмкүн, экинчиден, мен берген катты
Атаке бий өзү гана окушу керек, — деп түшүндүрдү. Ошол эле түнү ири
баатырлардан жыйырма адамды бөлүп, ашуу ашып, кокту менен айланып Атаке
бийдин ак өргөсү турган жерге тымызын жөнөтүлдү. Туткун жигитти бийдин
өргөсүн көрсөткөндөн кийин, акырын «тынчытып» коюуну буюрду. Калган
аскерлери менен Абылай хан эртеси күнү согушту улантып, алдыңкы чекте болушту.
Согуштун эртесинде казактар тарабы тегиз капташпай ар бир кыр жакты этият
карашып, сактанып калышты.
Эртең менен алардын ат койгон бир топ кошуну чабуул коюп кирип келди эле
Сатыбектин боз жигиттери «Атаке!» деп ат коюп каптай бергенде кайра качышты.
Бир аздан соң казактын Кабанбай баатыры жарлык салып: «Жекеме жеке, жекеме
жеке! Кыргыздардан чыгаргыла баатырыңарды», — дешти.
Эгерде жекеме жеке чакырса аларга макул болуп, убакытты созуп, мурдатадан эр
сайышка түшүп жүргөн тандалма жигиттерден чыгарып Атаке бийдин келишин
күтмөк эле. Кыргыздар тарабы Он-Бир-Жылганын астындагы түздүктө Бектурду
алып чыгышты. Бектурга каршы чыккан казак олбурлуу жаш жигит экен, бешинчи
жолу айланып сайышта Бектур аны сайып түштү. Жыгылган казак катуу жарадар
болду. Андан кийин кыргыздан Черик менен Айманбай чыгып, экөө тең казактын
балбандарын сайып түшкөндө, Чериктин каршылашы жарадар болсо Айманбайга
чыкканы жерге жыгылганда эле өлүптүр. Ал күнү ошо менен кеч кирип, согуш
токтоп, казактар ыза болуп, кыр көрсөтүп, айкырык салып, сөгүнүп, колдорун кезеп,
артка кетишти. Эртесинде чоң шашкеге чейин казактардын дайыны жок, эмне
болушкан — дегиче кырдан кабар келди:
— Казактар жапырт чабуулга өтүп, тегиз каптап келатышат. «Камдангыла!»
деген буйрук алышты. Ансыз да дайын турган
жигиттер аттарына жүгүрүп басмайылын бекем тартып, жоо-жарагын даярдап
калышты. Бүл күнү казак кошундары камдуу келгени көрүнүп турат. Казактар
качырып келишкенде карап турган кыргыздар ат коюп, каршы алышып, беттешти.
Найза-найзага урунуп, чокморлор дүкүлдөп, кыйкырык-сүрөөн коштоп,
кырчылдашып, кызыл ала канга боёлгон эрлер калың чаңдан көрүнбөй калды. Ар
кырдан түшкөн кыргыз кошундары менен казактар салгылаша баштаганда
капталындагы коктудан ат коюп чыккан кыргыз кошуну «Манас атанын арбагы
колдосун!» деп бакырган жигиттердин ачуу кыйкырыгын ышкырык коштоп,
согушка кирип, чаң-тополоңго аралашып жатты. Капталдан капысынан чыккан
кошундар казактардын айласын кетирип, көп жоготууга учуратты. Көп жеринде
түздүктө алар кыйындык кылып тоого чейин кайра сүрүп келишет. Бир жагы
чегинсе, бир жагы маташып, салгылашууда. Бир жагы кайра чабуулга өтүп кууп
барат да, тереңдебей кайра тартат. Согуш бул күнү кандуу кыргын менен кеч бүттү.
Эки тарап эки жүздөн көп жоготууга учурады. Эртеси да ушундай уруш болуп,
259

www.bizdin.kg

кыргыздар тарабы кырдан көп чабуулга чыгып, үстөмдүк кылды. Казактар тарабы
тоо түбүнө жакын кууп келбей, түздүктө коргонууга өтүштү.
Согуштун төртүнчү күнү түштөн кийин казактардан көп жоготууга учурап,
жыйырма баатырдын жоктугу сезилип турду. Бешинчи күнү жарадарлар менен
Абылай хандын жанында жүргөн аскерлерди да кошуп, болгон күчтү жыйып,
Абылай хан согушка кошумча күч жөнөттү. Хан өзү эки кароолчусу менен жалгыз тоо
башында калды. Тоо айланып, кыргыздын бийи Атакенин конушуна кеткендерден
дайын жок. Түштөн кийин канча аракеттенишсе да казактар тарабы чегине
баштады. Токтомуш баатыр Абылай ханга келип:
— «Кыргыздарга туруштук бергидей эмеспиз. Биздикилер чегине баштады
ханым! Ысык-Көл, Соң-Көл жактан жардамга кошундар келип, бир тобу согушту,
калганы бүгүн өрүү болуп алып, эртең согушка кирет экен. Аларга бүгүн эле
чыдашыбыз кыйын, эртең алар келсе баарыбыз кырылчудайбыз. Өзүм да
жарадармын. Ончактысынан араң кутулуп чыктым, — деди. Абылай хан ансыз деле
алыстан тоо башынан көзөмөлдөп карап турган болучу. Хандын күткөн үмүтү
акталбагандай, чыдамы кетип, Токтомуш баатырды тиктеген боюнча көзү тунарып
отура кетти. «Дагы бир күн-түнү менен кыргыздарга чыдап, эптеп туруштук
бергениңерде, ишенген жыйырма баатыр келип, алардан көп жардам болор эле» деп
хан сөзүн бүтө электе Токтомуш баатырдын шаштысы кетип ордунан тура калып:
— Ханым мен сизге айтып жатам го, көлдөн аскер кошуну келди. Жыйырма
баатыр эмес, дагы эки жүз баатырың бизге аздык кылат. Биз кырыла элегибизде,
бизди курчап кала элегинде тезинен кетишибиз керек, — деди.
Хан ойлонуп отуруп:
— Кыргыздар чачыранды аз журт деп атып, чамабыздын келбегендигине
караганда келген кошуун азыраактай болуп калды көрүнөт... Анда түнү менен элге
кайра кайтуубуз керек экен да, элден дагы көбүрөөк аскер жыйып, күчтүү даярдык
менен келишибиз керек экен. Тамак-аш да бир күндүк калыптыр, — деди.
Беш күн бир топ эле убакыт, бирок, кеткен жыйырма баатырдан дайын жок.
Эмнеси болсо да бир кабар келиши керек эле. Эми айла жок. Биз таң ата кайра элге
аттанып кетели. Таңга дейре ошо кеткен жыйырма кишини күтөлү, — деген чечимге
келишти. Согушта чабуул коюу, же жеңип алуу пландарын кол башчылар куруп, аны
ишке ашырууга бар мүмкүнчүлүктөрүн жумшап, өз шартына ылайыктайт тура. Ар
кандай айла-амал аракеттер менен Атаке бий да, Абылай хан да өз ойлогондорун
ишке ашырууга болгон күчтөрүн жумшап, жанталашып жатышты. Атаке ушундай
кыйын кезинде чачыранды ар кокту сайлардагы калайык-калкты бириктирип,
өзүнүн акыл-айлакердиги менен элге тоодой бел болуп, элибиздин жер-суусун, элин
сырткы баскынчылардан коргогон азаматтардын бири болучу. Атаке өңдөнгөн
канча шылуун эр жигиттер ар-намысты бийик тутуп, кыргызды тукум курут
кылбай, артына урпактарды Ала Тоосуна калтыруу үчүн жан аябай согушуп, жер
жазданбады беле...
Жылдыз толуп, үркөр төбөгө келген кезде Бөгөмбай баштаган жыйырма баатыр
тобу менен аман-эсен келип калышты. Тоо айланып жетип, аңдып туруп, ылайыгы
келгенде Атаке бий менен Садырбаланы байлап алып келишкен.
— Абылай хан колго түшкөндөрдөн: — Кана, эми бизден кандай тилегиңер бар?
— дейт. Өкүнүчтө калгандай түнөргөн Атаке бий бир топко үнсүз отурат. Анан көптө
барып, ачуулу добушу менен «Биз жеңилдик, эмне айтсаңар да өзүңөр билгиле!» —
деди. Анда Абылай хан Атаке бийге төмөндөгүлөрдү милдеттендирет: —
Биринчиден, алгачкы чаап алган казак айлынан алган мал-мүлктү толук
кайтарасыңар. Экинчиси, казак-кыргыз чектешкен жерлердеги ким малым жоголгон
дегендерди толук төлөйсүңөр. Үчүнчүсү, согушта курман болгон жоокерлердин
толук сыйнаты бүткөнчө биз кетпейбиз. Ошондуктан эртеңден баштап келген
260

www.bizdin.kg

казактарды толук конок күтүү каадасын өзүңө аласың. Бешинчиси, айыпка
жыгылганыңар үчүн тогуздап мал берсең бизге жетишпейт. Ошондуктан ар бир
малдын түрү боюнча кырктан бересиңер. Алсак, кырк жылкы тандап алабыз, кырк
төө, кырк уй, кырк кой, кырк эчки, кырк коён, кырк бугу, кырк түлкү, кырк аюу,
кырк карышкыр, кырк жолборс, кырк суур... өңдүү элде болуучу бардык
жандыктардан. Кээ бир жандыктарды таба албасаң, анда үч эсе баасы менен акчалай
төлөйсүң. Алтынчысы, буларды айдап, бакканга элиңден тандап туруп кырк жигит,
кырк кызды бизге малайлыкка бересиң. Эгерде тандап келген кыз же жигиттерден
жакпай калса, өзүңдүн балдарың болсо да алабыз дешти. Жетинчиси, тиги КичиКеминден баштап Чүй суусунун казактар тараптагы аймакты бүтүндөй казак элине
бересиң. Ал жердеги конуштаган кыргыздарды он беш күн ичинде бүтүндөй
көчүрөсүң, Атаке бий чыдабай кетип ордунан тура калып: — Кордойдон бери, эгер
мурдагысын айтсак тиги Иледен бери биздин ата-бабалардын эч кимге тийешеси
жок накта ата-конушун жери эле го! Калыстык кылыңыз. Мен ата-конушун кантип
таштайм, калган чыгымдар да жетишет го!
Абылай хан шашылбай жаздыкка жамбаштап жаткан жеринен козголуп отуруп:
— Туура, алар бизге жетишпейт. Эгер жетишсе мен улуу башым менен бул жакка
келбейт элем да. Кептин кыскасы, улам доолаша бербей, чек ара бизден алыс болуп,
Чүй суусу бизди бөлүп турсун. Эгер макул болбосоң, бул өргөдөн тирүү чыкпайсың.
Сенсиз деле буларды өзүбүз чечип алабыз, — деп Абылайдын көөдөнүндөгү күчтүү
сезими бурк этип, өзүнчө кубат менен шаңшыган бүркүттөй шукшурулуп ордунан
тура калды. Ачуу ызадан калтырак баскан Атаке бий заманасы куурулуп, жалдырап
отуруп калды. Атаке бий, эми түшүндү: — Бир айлыбызды чаап кетти кыргыздар, —
деп келген алардын жөн эле шылтоосу экендигин. Атаке бий макул болууга аргасыз
болду. Даярдап койгон кагазга мөөрүн басты. Таң эртең менен Атаке бийге ат
мингизип, бийди үйүнө узатууга үч-төрт адам бирге чыгышты. Атаке бий менен
Садырбаланы коштогон топ күн чыгыш тарапка үнсүз ойлуу келатышты.
Салт атчандар түшкө жакындап калганда алардын алдынан калдайган калың кол
аскер көрүндү. Көпчүлүгү чаап келе жаткандай. Садырбала: — Бийим! Тиги казактар
качып келатышат го, — деп токтолуп калды. Кыргыздар тарабы улам жаңы
толуктоолор келип, сүрүп отуруп, таң эртеси Токмоктон өтүп, эми бул жерге
жетишкен. Атаке бий жоокерлердин алдына чыгып колдорун булгалап, аскер
башчыларын, он башы, элүү башы, жүз башыларды чакыра баштады. Кара тер
баскан атчандардын арткы тобунан Атаке бийди таанып, бөлүнө баштады. Алдыңкы
карагер атчан чаап жетти да:
— Бий аке! Кечке чейин Абылай хандын өргөсүнө жетебиз. Казактар алсыз
качып келатат. Көлдөн келгендер тоо жагы менен, суу жээктеп бөлүнүп кууп
келатабыз. Бир топ казактар жарадар, колго түшүштү. Казактар улам азайып, бир
четинен качып жатышат. Кудай арбак колдосо тигине Сагынбай, Жылкыайдар тобу
суу жээктей аларды сүрүп келатат! — дегиче эле сөз аягын укпастан тегерекке карап
колун булгалаган боюнча Атаке бий: «Токтоткула! Токтоткула!» деп кыйкыра берди.
Маңдайкы топтон келгендердин бири:
— Бий аке! Бий аке! Кечке чыдап бериңиз, көпкөн маңкаларды бүгүн эле
ханынын өргөсүнө жеткидей кылабыз, — деди. Анын сөзүн турган көпчүлүк коштоп
чуулдашты...
— Жок жигиттер! Мен сөз берип койдум. Түшүнгүлөчү сөз берип... Токтоткула
согушту, токтоткула... Эсин эми жыйган жигиттер негедир шектенгендей туруп
калышты. Өпкөсү көпкөн аргымактар ордуна тура албай тыбырчылайт. Кай бирлери
туш тарабына элеңдей карашып согушуп жүргөн жолдошторун көздөй чаап
кетишти. Атаке бий:
— Согуш токтотулсун! — деп туш-тушка киши чаптырды...
261

www.bizdin.kg

Ушу согуштан кийин кыргыздар катуу бүлүнүп, көп мал-жандыгынан ажырап,
жакырланууга аргасыз болушкан. Ошондо кырк жигит, кырк кызды таап, өз
балдарын эле малайлыкка бирөөгө бере коюш өтө кыйынга тургандыгы баарыга
белгилүү эмеспи. Тиги Таластан Кеминге чейин кыз жигит жыйып, казактарга
малайга жиберген. Ошондо кеткен кырк жигиттин бири шордуу Каржабай болгон.
Каржабайдын уулу Жөжө 1808-жылы төрөлөт. Ал жети айлык «ара» төрөлүп,
наристе кезинде жөжөдөй кичине болгондуктан, жөргөлөп аман-эсен жүрө берсин
деп атын Жөжө койгон экен.
Ошентип кырк жигит казак жергесине «кул» болуп барганда, анын бири
Каржабай болсо Көкчөтоо болушуна бөлүнүп, казактын улуу акыны Абайдын атасы
Кунанбай болуштун колуна тийет. Кунанбай Каржабайды Жайык деген байга
малайлыкка берет.
Каржабай Жайык байга малай болуп мал багып, он беш жыл өткөндөн кийин гана
ал жердеги өзү менен кошо кул болуп жүргөн кыргыз адамы Шаменин кызына
үйлөнөт. Ошондо Каржабай жыйырма тогуз жашта эле. Үйлөнгөндөн кийин деле
Жайык байдын малайы болуп кала берет.
Жөжө алты жашка чыкканда энеси өлөт. Жети жашында «чечек» оорусуна
учурап, суук тийип, көзү көрбөй калат. Он үч жашка чыкканга чейин өгөй эненин
запкысында чоңоёт. Он үч жашында атасы өлөт. Атасынын өлүмү жөнүндө мындай
деген имиш бар: Каржабай талаада кой кайтарып жүрсө «кишичил» кара буура
келип качырат. Буура тиштей бергенде буйтап мойнуна жармаша калып, бууранын
үстүнө секирип минет. Буура үстүнөн түшүрө албай убара болуп, акыры суурдун бир
чоң ийнине келип чөгүп, оонай баштайт. Ошондо Каржабай бууранын алдында
калат. Буура ийиндин оозунан турбай койгон соң, бычак менен ичин жара тартат.
Буура ийиндин үстүндө өлөт. Каржабай болсо ийинден чыга албай жатып, бууранын
астында жан берет.
Атасы өлгөндөн кийин Жөжөнү өгөй энеси үйүнөн кууп жиберет. Айласыз сокур
жаш бала атасы менен кыргыздан кошо келген айылдашы Осмон Карагандыда
малайлыкта жүргөнүн билип, аны издеп таап, азыркы Нура районунда
Осмондукунда төрт-беш жыл жашап калат.
Жөжөнүн ырлары бай-манаптарга, бий болуштарга каршы экенин билген Ыбрай
деген дубан башы Жөжөнү: «Кайдан келсең ошол жакка кеткин» деп, куугунтуктап
калат. Анда Жөжө Ыбрайга келип:
Дарыянын ортосунда сиз бай терек,
Саяңа пааналаган мен көпөлөк.
Бутагын көпөлөктү көтөрбөсө,
Сиз бай терек болгонуң кимге керек? — деп ырдайт. Баары бир Ыбрай аны
куугунтуктагандыктан, айласыз Көкчөтоого кетет.
Жөжө жетимчиликтин, жокчулуктун азабын көп эле тартса да, баары бир өмүр
бою жалгыздыктын азабынан кутула алган жок. Тууган-туушкандары кыргыз
жергесинде калып, өзү ата-энеден жалгыз болуп, өгөй эненин запкысында, бөтөн
элдин кемсинтүүсүндө чоңойду. Жөжө өзү:
Жаштыгым азап менен өтүп жатыр,
Муң кайгы өз башыма жетип жатыр.
Ач калып, кыштын түнү талаа кезип,
Бир күнүм бир кылымга кээде татыр, — дейт.

Жөжө эр жетип, кыз издеп жүргөн убагы. Жөжөнүн жаштык сүйүү курагы, казак
талаасынан учкан зымырык куштай өмүрдөн кайкып учту. Көз көрбөгөндөн кийин
262

www.bizdin.kg

жаш жигиттин элесине табышмактуу кыздардын сымбаты, өзүндөй залкар акын
болбосо да, көңүлүн жубатып, жүрөгүн жылыткан жакшына сөзү бар бирөөсүн
издеди.
«Казактын кароол элиндеги Байдалы деген байдын эки удаа кызы бар. Экөө тең
жамакчы-ырчы» деп угуп, Жөжө издеп барат. Ошондогу Жөжөнүн ыры:
Жөжө: — Дайым менин мингеним кара жал кер,
Мендей эптеп айтышпас өлөңчүлөр.
Сиздер кыпчак болсоңор мен сарбагыш
Көрүшөлүк сулуу кыз колуңду бер.
Анда кыздын бирөөсү:
— Мылтыкты алты карыш ата албаймын,
Жамбаштап жаман үйдө жата албаймын.
Сиз сарбагыш болгондо биздер кыпчак
Сүйлөшүүгө тар үйдө бата албаймын.
Жөжө: — Окуй албас беш намаз жаза болсо,
Күн өтө албас эр жигит наза болсо,
Кучакташып көрсөңүз неңиз кетер,
Даарат алган тал боюң таза болсо.
Экинчи кыз: — Төмөн аккан дайраны ылай билер,
Акын жигит өлөңдү сынай билер,
Неге мындай айтасыз жарыктыгым
Кимдин актык-адалын кудай билер.
Жөжө: — Салып койгон килемден төшөгүң бар,
Ала куржун арттырган эшегиң бар.
Андай деген сөзүмө ачууланба
Аял заты болгон соң «ушагың» бар.
Өмүрдө турмуш деген көкөй кескен
Айылда кыздар жүрөт төрттөн-бештен.
Сый ызат адамдыгы сендей эмес
Мээримиң чыкпай калды эч бир эстен.
Эки кыз тең сөз таппай унчукпай, эмне дээрин билишпей калышты. Угуп турган
жеңеси ызасы келип, чыгаандын ары жагынан чыңкылдап калат:
Так төбөңдөн урайын маңдайыңа,
Как тургандай кылайын таңдайыңа.
Уусуна сөзүмдүн чыдабасаң
Аттанып кет сарбагыш өз жайыңа, — дейт.

Ар жактан анын күйөөсү кошо келип, ушундай ачуу сөзгө бул эмне жооп берер
экен деп күтүп калат. Аны Жөжө көрбөгөн соң ырдай берет:
Ушул жактан келемин боюм бийлеп,
Домбра алып колума, тилим сүйлөп.
Эки кызды аясаң намыз көрүп,
Анда өзүңүз жүрүңүз көңүлдүүрөөк,

дегенде эле күйөөсү бакырып Жөжөнүн колундагы домбрасын жулуп алып, кууп
чыгат. Турмуштан жолу болбогон Жөжөнүн сүйүүдөн да ошентип жолу болбойт.
Каратоодогу казактарды кара калмактар кууп келатканда кыргыздын эр
Таргыны алдынан тосуп, ошончо теңдешсиз жоону жалгыз кырып, жүздөн ашык
кара калмактарды жыга чабат, калгандары качканда артынан кууп, жеткендерин
263

www.bizdin.kg

өлтүрүп, чек арадан ашырып келет. Антпегенде ошол аймактагы казактарды бүтүн
кырып кетмек болгон. Аны Жөжө ошол жердеги казактардын урпактарына менин
агам эр Таргын силерди коргогон деп ырдайт. Ошондогу эр Таргындын өмүрүн
баяндаган казактарда «Эр Таргын» операсы да бар.
Жөжө Орунбай акындын карындашы Акылайга үйлөнгөн деген сөз бар. Жок, аны
менен Орунбайды издеп Жөжө келсе, Орунбай акын үйүндө жок, бир жакка кеткен
болот. Алыс жолдон келген Жөжө анда конуп калат. Кечинде Жөжө акын: «Мен
Орунбайды издеп келсем ал жок тура, менден ага салам дегиле», — деп ыр ырдап
отурса Орунбайдын карындашы Акылай ага ыр менен жооп берип, көпкө айтышып
отурушат. Кай бирлери Акылайга үйлөнбөй эле аны менен көп жолу келип-кетип
айтышып турган деген кеп бар. Жөжөнүн Акылай менен ырдаган ырлары,
айтыштары же ага үйлөнгөнү эч жерде жазылып калган эмес.
Жөжө заманында айтыш акындарынын ичинен албаны болгон. Ал бүткүл
чыгармачылык өмүрүндө атагы алыска кеткен он жети акынды айтышып жеңген.
Ошол айтыштарынын чып-чыргасын коротпой изилдеп-жыйнаган илимпоз
адамдарыбыз азырынча жокко эсе. Өз демилгебиз менен жыйнап кагазга түшүргөн
айрым чыгармаларынын таржымалына жана өмүр таржымалын толуктаган
даректерге окурмандардын көңүлүн бурабыз.
ТАЗ БАЙ МЕНЕН ЖӨЖӨ

Чормондун Мусасы (казакта «Жөө Муса» деген ырды ырдаган адам) Жөжө
акынга келип-кетип ырдашып жүргөн адам экен. Муса менен Жөжө Көкчө Тоого
жолоочулап барышып, башы таз бир байдын үйүнө түшүшөт. Таз бай Муса менен
мурдатан тааныш экен. Ал Мусага кошомат көрсөткөнсүп, Жөжө тарапка нускап:
«Бул ким?» — деген экен. Анда Жөжө комузун колуна алып:
Ай жанында туулат жарык жылдыз,
Айдын көлдө сүзүшөт камшат-кундуз.
Өзүн өзү жашырган жигит эмес,
Этим казак болсо да, затым кыргыз, — дейт.

Таз бай келген коноктордун камын кылып, кечкиге союш издейт. Бир аз
отургандан кийин бай айлындагы Жакып деген жигитти чакырып алып:
— Эй Жакып, кетип калган катыныңдын төркүндөрүнө калыңга кеткен кара
малды доолап, акыры төрт жылкы алдырып бербедим беле. Мында молдо келиптир,
сен ошо малдын экөөнү мага бергин, — дейт. Аны угуп отурган Жөжө чыдай албай:
— Бай аке, биринчиден, мен молдо эмесмин, экинчиден, бул жигит өзү берген
малын кайра кайтарып алган чыгар, сиздин эмнеңиз өттү эле? — дейт.
— Бай: — «Сен сокур, жайыңа карап отур», деп зекип коёт. Анда Жөжө:
Таздан жаман болобу көзү сокур?
Молдо окуган куранды тетир окур.
Чынын айтсак шарият пара алсаныз,
Өлгөндөн соң тазыңды карга чокур, — дептир.

Үйдүн ээси ачууланып: «Жоготкула» деп жигиттерин чакырып, камчысын үйрөт.
Жөжө тилин тартпастан:
Мунун ким? Өзүнчө эле таркылдаган.
Үйдөгү дөбөтпү арсылдаган?
Башыңды курт жегенде мен бар белем?
264

www.bizdin.kg

Дал төбөңдү урайын жаркылдаган, — дептир.

Эл Бай менен Жөжөнү уруштурбай ажыратып калышат.
АЛШЫНБАЙ БИЙ, КУНАНБАЙ БОЛУШ, АКЫН ЖӨЖӨ

Алшынбай бий менен Кунанбай өз ара акылдашып отурганда сырттан Жөжө
акын салам айтып кирип келет. Алшынбай бий мурда Жөжө акынды көрбөптүр:
— Сен ким болосуң? — деп аты-жөнүн сурап калат. Анда Жөжө:
Атамдын аты Каржабай, Жөжө атым,
Ала Тоонун ар жагында кыргыз затым.
Энеден туулгандан чыйрак элем,
Атанып жети жаштан Жөжө акын.
Кубандык, Аптай, Карпык араладым,
Тыңшадым эл жакшысын сараладым.
Күнөөсүн адамдардын бетине айтып,
Ат менен, аш ажарын карабадым.
Жакындан жакшыларга болдум жуук,
Аралап Сарарканын ырларын кууп.
Далай-далай акынды эл мактаган,
Жеңүүчү элем жыйында сөз менен бууп, — дептир.

Ошол арада бир бай менен кедей доолашып, Алшынбайга келишет. Алшынбай
байды жактап, кедейдин доосун карабай, сөзүн да укпай коёт. Ошондо Жөжө чыдай
албай:
Баласы карчыганын өрдөк алар,
Кан агып ал бутунан аксаса да,
Кулалы ар качанда куу илелбас,
Ак жемге өмүр бою таптаса да.
Оозу кыйшык болсо да бай сүйлөсүн,
Кембагалдан күнөөнү таппаса да.
Кедейдин айткан сөзү эм болобу?
Эртеден кечке чейин какшаса да, — дегенде Апшынбай:
— Бул сокурду какшатпай үйдөн чыгарып ийгилечи, — деп буйруптур.
Адда Жөжө:
Аргындын билерманы Алшынбай таз,
Теңир кылды кантейин дөөлөтүм аз.
Эки сөздүн биринде «сокур» дейсиң,
Касиетиң бар болсо, башынды жаз,—дептир.

Анда ошол жерде бирге отурган болуш Кунанбай:
— Ашыке, бул кыргыздын сөздөрү мылтыктын огундай экен, эмн ээлиге
бербеңиз, — дептир.
ЖӨЖӨ, ДҮРЖАН, КУНАНБАЙ

Дүржан деген адам менен Жөжө дос экен. Дүржан дайыма Жөжөгө келип, эл
аралатып ээрчитип жүрчү экен. Ал экөө Кара-Чокуда Кунанбайдын айлына барып,
Байдалынын үйүндө ырдап отурса, Кунанбай аны угуп, үйүнө чакыртып калат.
Болуш Кунанбай Жөжөнү баалай да, сыйлай да билчү.
265

www.bizdin.kg

— Акыным, биздин айылга келипсиң, сени келди деп угуп, кетип калбасын деп
чакырттым эле. Ырыңды укпай көптөн бери сагынгандай эле болдук. Биздин элдижерди, өзүң билгендериңди бир аз ырдап отур, — деп Кунанбай суранып калат. Анда
Жөжө шарт эле:
Сүйүндүк-кубандык эл жакын жаткан,
Ташыган ал өзөндөй чалкып жаткан.
Не түрлүү эрлер чыкты ортосунан,
Эл барбы сүйүндүктөй баш арткан.
Олжобай Абылайдын дулдулу эле,
Эрдигин, баатырдыгын эл билди эле.
Торайгыр жети журттун тилин билген
Адамда кызыл тилдин булбулу эле.
Эл эле бир оозду каракесек,
Эч качан ушак-айың болбойт дешет.
Казыбек, Жаныбектей эрлер чыкты,
Аларың адам алпы болгон дешет.

Бир ууруң жети момун канжыгалы,
Бөгөнбайдай болсочу эрдин баары.
Туу кармап, тулпар минип, жоону жеңген
Казакта мындан артык эрлер барбы?
Караул, Омбу алдында атагайлар,
Илгертен чалкып жаткан эски байлар,
Байлык менен заманында аты чыккан,
Ал элде биз билүүчү Чабар, Чанчар.
Караэткел, Көкчөтоодо Уак, Керей,
Жери бай малга дагы эмес кедей.
Турдубек, Сагынайлар эл бийлептир,
Адилдик заманында пара жебей.

Тобыкты, Семей жактын эр ордосу,
Ыргызбай, Казыбектин бир жолдошу.
Алшынбай жакынсынып колдогондон
Кунанбай үч жыл болгон дубан башы.
Эр чыкты Тобыктыдан далай-далай,
Байлыгы адамдарда бардыгы шай.
Атадан артык болуп, башкасынан,
Эл бийлеп келе жатат акын Абай.

Үч кара, калмак кырган Тоонун жаны
Белгилүү калмактардын кырылганы.
Калмактан ажыратып казактарды,
Жоо тосуп кыргын салган эр Таргыны.
Бул жакта сырың деген уруу эл бар,
Баатыры калмак кууган Малайсары.
266

www.bizdin.kg

Жер куту Баян-айыл ашкам тоосун,
Эр чыкты элдеринде жеңген жоосун.
Бий өттү Эдигейдей эл бийлеген,
Үч жүздүн башын кошуп, чечкен доосун.
Жазыбай айлакердеп баатыр өткөн,
Караштан балбандыгы жеке бүткөн.
Казыбек, Жакшыбектер, эр Олжобай,
Аларга калмактарың тизе бүккөн.
Кечеги арыстандай Дубан балбан,
Чыгышты сүйүндүктөн нечен албан.
Саадакчы Баян баатыр он жетиде,
Калмактын канча колун жалгыз алган.

Калмактар Баян жерин жети алган,
Акыры Төлөбайын кайра оодарган.
Айткызып өткөндөрүн өз башынан
Тил бүтүп сүйлөөр беле Баян тоодон, — деп ырдайт.

Жөжөнүн ырын утуп олтурган Кунанбай:
— Сөздөрү алтынга тете, жазып алар адам болсо, — деп суктанат.
Жөжөнүн колуна «Эл акыны, эч ким күч көрсөтүп капа кылбасын» деген күбөлүк
кагаз бердирет. Баласы Абайды чакыртып алып: «Мынабу Жөжөнү камкордугуңа
ала жүр, өзү бечара адам, эгер акын болом десең Жөжөдөн таалим алып үйрөнүшүң
керек» деп табыштайт.
Ошондон баштап Жөжө Абайга көп келип, өзүнүн жүрөгүнөн жалындап чыккан
курч ырлары менен таалим-тарбия берип турат. Ошентип Жөжө акын атактуу
казактын классик акыны Абайдын окутуучусу болгон. Кары Кунанбайга, баласы
Абайга ортодогу кара ниет адамдар «Жөжө силерди жамандап ырдап жүрөт» дешип
көп жолу чагым салышат. Анда Абай: «Кемчиликсиз адам болбойт, биздин да
кемчилигибизди таап ырдап атса керек, жакшы ырчыга кек болбойт» деп элди
тынчыткан экен. Абай өзү да Жөжөнү: «Менин устатым, сөз зергери, туурачыл,
сынчыл акын» деп баалаган.
ЖӨЖӨ АКЫНДЫН КЫРГЫЗ ЭЛИНЕ КЕЛИШИ

Элинен он төрт жашында кетип, ата-энесин, элин сагынып, боздоп жүргөн атасы
Каржабайдын тагдыры жаш акын Жөжөнүн да көңүлүндө болуп жүргөнүнө күчтүү
таасир калтырган. Ошондон улам наристе жаш баланын назик кыялында атасынын
самаган эл-журту, сагынычы, көп жолу эскерип айткан эскерүүлөрү жүрөктө
калгандыктанбы же өз ата-тегин таап алсам дегенби, ким билсин? Жөжө болуш
Кунанбайдан суранат: «Ала Тоону мекендеп жаткан ата-бабама, кыргыз элиме
баргым келет. Жок дегенде атамдын туугандарын сураштырып, алар менен
таанышып, ырдап берип келейин. Мүмкүнчүлүк болсо, ылайыгы туура келсе, бир
тууган жек-жааттарымда калайын. Уруксаат бериңиз» дейт. Анда Кунанбай болуш:
«Эгерде жөн эле эл ичинде жүргөн бир адам болсоң, сенин туш тарабың кыбыла,
кайда барсаң кете бер, бизден оолак жүр дээр элем. Бирок сен эл акыны, журт
сыйлаган шекер сөздүү чеченсиң. Сенден балам Абай таалим алып, сени ызаат
кылат. Ошондой болсо да өзүң суранып калыпсың уруксат берели, шартыңа кара.
Калам десең туугандарыңда кал, кайра келем десең бизге кел. Колуңа акча берейин.
Туугандарыңа жетип алгыдай ат берейин. Жалгыз жете албайсың жаныңа жигит
267

www.bizdin.kg

коштоп берейин» деп Өмүрбек деген жигитти кошуп берет. Өмүрбектин атасы да
кыргыздан келген адам болгон.
Чоң атасынын кыйыр тууганы Байтик баатыр экенин билип, ошол кездеги эл
билерманы деп ошо Байтик баатырды издеп, анын айлына келишет. Байтиктин
конушунда көп ат байлануучу жайга Өмүрбек аттарды байлаганча Жөжө
сүйүнгөндүктөнбү, энтеңдеп боз үй тарапка басып кетет. Көпчүлүк аттарды
байлоочу мамыдан бөлөк Байтик баатырдын өзүнүн аргымагын байлоочу мамысы
боз үй тарабында экен. Ошого Байтик жаңы үйрөтүлгөн чалпоо айгырды байлап
жүрүптүр. Жөжө көрбөсө аны кайдан билсин. Түз эле ошол чалпоо айгырга келип
урунат. Ат байлап алаксып калган Өмүрбек көрөр замат: «Токто Жөжө!» деп
кыйкырып, жүгүрөт: Аңгыча эле Жөжөнү азоо айгыр кош аяктап тепкеңде,
чалкасынан түшөт. Өмүрбек кыйкыргандан улам алдынан иттер жабылып
Өмүрбекти талап, Жөжөгө жеткирбей калат. Бечара Жөжө бир жума ордунан тура
албай, төшөктө жатышка аргасыз болот.
Байтик баатырга жолукканда Жөжө акын мындай деп саламдашкан экен.
Ассалом алейкум, кара Байтик,
Аркаңан Жөжө келди ырын айтып.
Атыңыз ай тамгалуу Солто деген
Атаңдан калган экен үлгү-тартип.
Жоокер бабаң Солто баатыр эле,
Эл четинде жоо тосуп жатар эле.
Ал кезде кичинекей перзент элең
Орунун куттуу болсун, баатыр эми.

Берки атаң, андан берки Түлөберди,
Артынан Түлөбердиден төрт уул келди.
Жети атаңдан бийлигин арылбаган,
Кайраттуу тула-боюң акыл эле.

Оң менен солдон туулбайт сендей адам,
Түзөлөт го алдыңа барган адам.
Казак-кыргыз жыйылып баш кошкондо,
Сөз айтууга жарадың чек арадан.

Добушуң Ала Тоодой Байтик баатыр,
Далайлар даңканыңда калып жатыр.
Канайдын көп уулунун ортосунда,
Бириң бек, бириң султан келе жатыр.

Байбичеден Байсейит, Бошкой болгон,
Толукшуп мал менен башка бирдей толгон.
Элиме көп пайдасы тийер деймин.
Байтигим аман жүрсө күчкө толгон.
Кара Байтик жеткен соң он жетиге,
Карып менен жесирге болдуң коргон,
Атагыңды сыртыңан угуп алып,
Инилериң бар деймин күчкө толгон.

268

www.bizdin.kg

Өзүнүн тууган экендигин билдирип, Жөжө Байтиктен ага-тууганынын арасына
көчүп келүүгө конуш сурайт. «Убара болуп көчүп келбей эле кой, өзүбүзгө жер
жетишпей жатат» деп Байтик баатыр терс жооп берип коёт.
Кыргыз жеринен Жөжө жарыгы өчүп бараткан шамдай көңүлсүз кайтат.
Ошентип, өз заманынын албан акыны Жөжө кыргыз жергесине экинчи ирет кайтып
келбей, түбөлүккө казак жергесинде кала берет.
ЖЭЭНАЛЫ ШЕРИЕВ

ТАРЫХ БҮКТӨМҮНДӨ КАЛГАН КӨРКӨМ МУРАС БАЯНЫ

Кыргыз маданияты, адабияты тексиз жерден жаралган бечара маданият, бечара
адабият катары каралып, анын тектүү тарыхы өткөн кылымдардын кабаттарында
камтылып, көрөңгөсүз көрүнүш таризде илимий ой-пикирдин объектисине
айланбай келгендиги азыр баарыбызды өкүнтүп отурганын кантип жашыра алабыз.
Тамырсыз дарак өспөйт, көрөңгөсүз кымыз ачыбайт. Ушул сыяктуу тарыхсыз
адабият, тексиз өнөр болбойт эмеспи?! Ушул макаланы жазууга түрткү берген күч —
бул азыркы күндүн талабына жараша адабиятыбыздын тарыхынан жогорку окуу
журтунда таалим-тарбия алып жаткан болочок филологдорго дарс окуу болду. Мени
дайыма ойго салып, адис катары тынчтык бербеген проблема — улуттук
адабиятыбыздын байыркы, орто кылымдардагы жана жыйырманчы кылымдын
баштарына чейинки аралыктын актай калып келген адабиятынын тарыхы эле. Эми
ушул көмүскөдө келген кечиримсиз жорукка чабуул жасалып, эли-жерибиздин, өнөр
менен адабиятыбыздын тарыхын тактоо иши башталды, аны иликтөө, окупүйрөнүүгө жол ачылды.
Арстанбек менен Калыгул, Молдо Кылыч менен Молдо Нияз, Токтогул менен
Тоголок Молдо, Барпы менен Калык, Осмонкул менен Алымкул, Сагынбай менен
Саякбай өңдүү чыгаан таланттар төгүн жерден эле чыккан деп айтууга эч кимдин
оозу барбас. Жакында «Кыргыз маданияты» (№ 30—31. 1/Х— 1993-ж./
жумалыгында Б. Кебекова кыскача сөз жазып, «Арстанбектин керээзин жарыялады.
Ошондон бир түрмөк келтирейин:
Коркут ата даанышман,
Кутулам деп өлүмдөн,
Төрт тарапты кыдырган.
Сырдын боюн сыдырган,
Кырдын башын кыдырган,
Андан да айла болбогон,
Акыры ажал сомдогон.

Эмне деген укмуш, эмне деген түшкө кирбеген жаңылык! Демек кыргыз
ырчылары Коркут ата өңдүү жалпы түрктөргө таандык улуу инсанды, анын
чыгармалары менен акылман баяндарын, коомдук ишмердигин билгендиги аталган
керээздеги бул саптардан таасын көрүнүп турат. Бул жөн эле оозго кирип келген
саптар эмес, ал ортодон он кылым өткөндүгүнө карабай жүздөн ашык жыл жашап, үч
канга увазирдик кылып, «Коркут ата китеби» аттуу эмгекти жараткан даанышман
инсандын, өлбөс-өчпөс көркөм мурасы, эл-журтту, байыркы түрк тайпаларын
биримдикке, ынтымакка үндөгөн акылман адамдын коомдук ишмердиги уланып,
калк ичинде аты өчпөй жашап келе жаткандыгын күбөлөйт.
Эл, анын улуу инсандары тарабынан жаралган көркөм мурас, анын классикалык
үлгүлөрү эч качан өлбөй тургандыгы, ал муундан-муунга өтүп жашаары жалпыга
269

www.bizdin.kg

белгилүү көрүнүш. Бул өзгөчө далилдөөнү дале талап кылбас деп ойлоймун. Буга
легендалар менен мифтер, турмуштук жана баатырдык дастандар өңдүү көркөм
дөөлөттөр күбөгө тартылып турат. Өзүбүздүн ыкшоолугубуз, саясы агымга
ылайыкташып, утурумдук позицияга жеңдирип, илимий негизге таянуубуздун
тайкылыгынын кесепетинен калкыбыздын тарыхы менен көркөм салтыбыздын
тарыхынан багы ачылбай, төңкөрүштөн кийинки саналуу он жылдыктар ичиндеги
коомдук-социалдык турмушубузга кудайга ишенгендей сыйынып, көп нерседен
куру кол келдик го! Орто кылымдагы жалпы түрк тайпаларына тегиз таандык
Махмуд Кашкари менен Жусуп Баласагынга да жарытылуу көңүл бурбай, курулай
кекирейүүчүлүктүн үзөнгүсүнөн бутубуз түшпөй жүрбөдүбү?!
Турмуш чындыгын кайда катып, тарых жолун кантип тосуп коюуга болсун.
Атактуу Алдаш Молдонун сарбагыш менен бугунун чабышына байланыштуу
калтырып кеткен мурастарын окуп отурсаң, мындай саптарга кездешесиң:
Ошол заман баары өттү.
Нечен кылым эр өттү,
Кожо Ахмат Яссави,
Каусул Агзам пир өттү,
Нечен кылым калк өттү 1 .

Бул үзүндү бир караганда жөнөкөй гана факты катары көрүнөрү бышык, а
чындыгына келгенде Алдаш Молдо кандай жол менен болгондо да Чыгыштын
чыгаан инсандарынан бирөө Кожо Акмат Яссавиден, анын чыгармаларынан кабары
бар экендигин дааналап турат. Демек, ата-бабаларыбыз жаратып, аска-зоого, жыгачташка, кагазга жазып калтырган сөз өнөрүнүн үлгүлөрү, атадан балага куйрук улаш
уланып отурган оозеки чыгармаларыбыздын мыктылары чексиз өмүргө ээ
экендигин бүгүн, кеч болсо да колго алып отурушубуз жалпы коомчулуктун
колдоосуна ээ болуп жатат. Буга да шүгүрчүлүк кылганыбыз оң. Эми кол куушуруп
отурбай жалпы киришип, улуттук адабиятыбыздын тарыхын тактоо, азырынча
прикладдык мүнөздө болсо да иликтөө ишин жүргүзүүгө милдеттүүбүз. Ушул
максатта
адабиятыбыздын
тарыхынын
башатынын
айрым
учурларын
окурмандарга сунуш кылмакчыбыз.
I «КОРКУТ АТА КИТЕБИ».

«Коркут ата китеби» — түркий тектеш элдердин байыркы тарыхын, турмуштиричилигин, үрп-адатын, салт-санаасын, акындык өнөрүн тааныта турган
эпикалык, ары тарыхый мурас. Бул чыгарма VII—VIII кылымдарда Сыр-Дарыя боюн
мекендеген огуз-кыпчак урууларынын ичинен чыгып, кылымдардын кырын ашып,
урпактан урпакка, муундан муунга өтүп рухий казына катары биздин күнгө чейин
жеткен адабий, тарыхый, этнографиялык мааниси терең чыгарма болуп эсептелет.
Коркут ата VIII кылымдарда Сыр-Дарыя боюнда жашаган баатыр, атактуу акын,
күүлөрдүн устаты, таланттуу баяндамачы болгон. Анын энеси кыпчак уругунан,
атасы Каракожо огуздардан экен. Ошол себептүү Коркут баатыр кыпчактар менен
огуздарга бирдей карап, экөөнү тең көргөн, эки жактын тең атактуу адамы
эсептелет. Ал өзүнүн даанышмандыгы менен узак жылдар бою эл башкарган, көсөм,
үч канга увазирлик кылган даанышман инсан экендигин тарыхый маалыматтар
бекемдейт...
1

Апдаш Молдо, «Ормон-Балбай», Бишкек 1992-ж, 6-бет

270

www.bizdin.kg

Маалыматтарга караганда Коркут ата ашкан күүчү-композитор болуптур, ошол
себептүү бир катар түрк элдеринин ырчылары менен күүчүлөрү аны пир-устат
тутушуптур (күү атасы Камбарканды, Бекарстанды элестетип көрүңүз):
Ырдоонун үлкөн пири Коркут ата,
Бата алган бардык ырчы ашкан ата.
Тан калып журттун баары турчу экен.
Комуз менен Коркут ата күү тартканда

— деген ыр саптары ушул күнгө чейин сакталып калган.
Эл оозунда аңыз сөздөргө караганда Коркут ата желмаянын минип алып, жер
кыдырып, элине жайлуу жайыт издеп, өмүр бою ажалга каршы күрөшүп, өлүм
дегенди билбеген ажайып инсан иретинде баяндалат. Өмүрүнүн акырында ал баары
бир өлбөгөн жан болбойт экен деп, өлбөстүктү комуз күүлөрүнөн көрүп, улуу ырчы
жана комузчу түбөлүк өмүрдү өз чыгармаларынан, күүлөрүнөн табат. Коркут
атанын жан жыргаткан күүлөрү, улуу накыл сөздөрү, ар бир сабы макал-лакапка
айланган ырлары урпактан урпакка асыл мурас катары өтүп, түбөлүк казына катары
оошуп өтүп отуруп, кылымдаган өмүрүн улантууда.
Улуу даанышман, атактуу акын, укмуштуудай күүчү-музыкант Коркут атага
арнап, болжол менен X—XI кылымдарда Кызыл-Ордонун Кармакчы аймагына
күмбөз-пантеону салынган, аны азыр да атайын адам көзөмөлдөйт экен. СырДарыянын бир ташкынында күмбөз бузулуп, анын бир гана ныптасы калат, аны
өкмөт атайын колго алат, 1980-жылы улуу инсанга эстелик орнотулат. Ошондон
эртели-кеч күүнүн сыйкырдуу үнү угулуп турат деген кеп бар. Архитектор
обелискти улуу музыканттын талантын эске алып, төрт комузду бири-бирине сүйөп,
бириктирип коюу аркылуу композиция түзгөн. Ошентип, сандаган кылымдарды
басып өтүп, түркий элдер сүйгөн инсандын ыр-дастандарынан кабар берип, бул
эстелик элдин көңүлүнөн чыкпас мураска айланган.
«Китептин кол жазмасынын эки нускасы бизге жеткен. Анын бири азыр
Германиянын Дрезден шаардык китепканасынын сейрек кездешчү кол жазмалар
фондусунда сакталып турат. Анда китептин аты «Kitavu дедем Каркут гали лисани
танфаи у огузан» же «Коркут атанын огуз уруусу тилиндеги китеби» деп жазылган.
Дрездендеги кол жазма он эки ырдан, б.а. он эки огуз-намеден турат.
«Коркут ата китебинин» экинчи кол жазма нускасы Ватикандагы (Италия)
Аростолика китепканасында сакталып турат. Бул кол жазмада алты ыр бар. Ал
«Хикаят огуз-нама Казатбек уа гайри» деп аталат. Бул кол жазманы биринчи таап,
италия тилине которгон Этторе Росси болгон.
«Коркут ата китебинин» Дрездендеги толук вариантын изилдөө, Европа
тилдерине которуу иши XIX кылымдын биринчи жарымында башталат.
1815-жылы немистин белгилүү ориенталист илимпозу Г. Ф. Дин бул чыгарманын
бир бөлүгүн — сегизинчи баянын немис тилине которуп, баш сөз жазуу менен
жарыялаган. Экинчи бир немис окумуштуусу Теодор Нельдекс «Коркут ата китебин»
немис тилине толук которуп чыкмак болот. Бирок ал бул ишти аягына чыгара албай,
аны аягына чыгаруу үчүн бардык материалды өз окуучусу В. В. Бартольдго
тапшырат. Ал бул иш менен ондогон жылдар бою алектенет. Ошентип, ал 1922жылы «китепти» орус тилине которуп чыгат. Тилекке каршы, китеп анын көзүнүн
тирүүсүндө жарыяланбай калат. Бул котормо 1962-жылы В. М. Жирмунский менен А.
Н. Кононовдордун редакциясы астында басылып чыгат.
Огуздардын баатырдык эпосун адабий, тарыхый жана лингвистикалык жагынан
ар тараптуу изилдеген белгилүү илимпоз, көрүнүктүү түрколог X. Г.Гороглы болду
271

www.bizdin.kg

(бул окумуштуу «Бүткүл дүйнөлүк адабияттын тарыхынын» авторлорунун бири,
өзбек адабиятынын тарыхын жазууга активдүү катышкан).
Стамбул университетинин профессору Эргин Мукаррем «Коркут ата китебинин»
толук текстин латын ариби менен транскрипция жасап бастырып чыгарган. Бул
китепке кошумча иретинде чыгарманын Дрезден, Ватикан кол жазма нускаларынын
факсимилеси да тиркелет.
Улут адабияттарынан казак адабиятын изилдөөчүлөр бул дастанга көп көңүл
буруп, академик А. Маргулан, проф. А. Конуратбаевдер изилдөө, которуу ишине көп
көңүл буруп келе жатышат.
Бул чыгарма өзгөчө казак, каракалпак, түркмөн жана азербайжан элдеринде
азырга чейин оозеки аңызга айланып, айтылып жүргөн бир нече өз алдынча
мүнөздөгү сюжеттердин циклинен турат.
Азербайжан изилдөөчүсү X. М. Демирчизаде «Китаби дэдэ Горгуд»
дастандарынын тили» деген эмгегинде (Баку, 1959-ж) «Коркут ата китеби» ошол
кездеги огуз-кыпчак тайпаларынын баарына бирдей түшүнүктүү орток тилде
жазылды» деп белгилейт.
Байкоого караганда, бул чыгарма өзгөчө казак, азербайжан, түркмөн
калктарында кеңири тарап аларда азырга чейин эл арасында анын сюжет жана
кейипкерлери жөнүндө уламыш-баяндар кеңири учурайт.
Коркут — бул ыр менен күүнүн атасы, ал өзгөчө огуз, кыпчак жана канды
урууларын башкарган даанышман инсан катары белгилүү. Коркут ата жөнүндөгү
дастан Орто Азия менен Сыр боюнда жаралып, узак мезгил оозеки айтылып жүрүп,
XVI кылымда гана кагазга түшүрүлгөн.
Огуздар — бул түрктөрдүн бир канаты, алар корлуктар жана башка түрк
уруулары менен аралашып, Ангрен менен Чыйырчык, Чатка менен Угам аймактарын
мекендешкен. Тарыхый маалыматтар боюнча огуздар Сыр-Дайранын төмөнкү
агымында жашашкан, алардын ири шаарлары Жаңыкент, Үзкен (мүмкүн Өзгөн),
Барчынкент (Кыз-калаа) ж.б. болгон. Сыр-Дарыянын боюнда кыпчактар да жашаган.
Алардын шаарлары Сыганөк, Сауран, Түркистан болгон. Кийин огуздар ар жакка
тарап кетип, алардын айрым топтору этнос катары казактар менен аралашып,
аларга сиңип кетишкен деп белгилешет.
Эң байыркы заманда Сырдын төмөнкү агымында жайгашкан Женкент калаасы
— узак жылдар бою огуздардын борбору болгон. Ушуга байланыштуу казактарда
«Суу аягы Коркут» деген макал да сакталыптыр. Ошентип, Сырдын төмөнкү агымы
даанышман, ыр менен күүнүн атасы адамзатка жакшылык каалаган, акыл-санат
кептерин чыгарган Коркут атанын мекени болуп эсептелет.
Казактарда Коркут ата жөнүндө азырга чейин ар түрдүү укмуштуу баяндар,
уламыштар айтылат экен (балким, бул өңдүүлөр башка түрк элдеринин да бир
катарында болушу толук ыктымал). Ошондой уламыштардын айрымдарын Н.
Келимбетовдун жазганы боюнча келтире кетели.
Коркуттун төрөлүшү жөнүндө: аны энеси төрөй албай үч жыл жүрүптүр, ар жылы
бир жолу толгоо тартып жүрөт. Үчүнчү жылы күн алай-дүлөй болот, Үч күн, үч түн
бою караңгылык басат. Эл-журтту коркунучтун сезими каптайт. Сыр бою менен
Кара-Тоонун этектеринен асманы да карарып кетет. Ошол себептүү бул аймак
«Карасман» аталып калат.
Ачык күн көөдөй карарып, түнгө айланган коркунучтуу күнү төрөлгөндүгү үчүн
баланын атын Коркут коюшат экен.
Коркут энесинен төрөлөр замат тил чыгып, сүйлөй баштайт. Байыркы замандын
комузчулары менен ырчы-төкмөлөрү айтчу ырлар да сакталыптыр:
Коркут туулар кезинде,

272

www.bizdin.kg

Кара асманды суу алган.
Кара жерди күл алган
Ал тууларда эл коркуп,
Туулган соң абдан кубанган.

Коркут жөнүндө ар түрдүү уламыштар, сыйкырдуу баяндар эмдигиче айтылат
экен. Ошолордун бирөө — Барчын-кент. Бул сулуулардын калаасы делип, кийин аны
Кыз-калаасы деп айтып жүрүшүптүр. Коркуттун туулган, өскөн жери жөнүндө да ар
түрдүү аңыз-аңгемелер бар.
«Коркут ата китеби» он эки ырдан-намеден турары белгилүү.
Бул дастан жөнүндө кыргыз адабият илиминде жеткиликтүү кеңири маалымат
жок. (Чынын айтканда, мындан мыктысын да сөз кылуу бизде бөкөчө көрүнүп
жүрбөдү беле!) Кыргыз совет энциклопедиясынын IV томунда гана кыскача
маалымат бар.
Эми кепти «Коркут ата китебинин айрым наме-баяндарына буралы»
I. «ДЕРСЕНКАН УУЛУ БУКАШ ТУУРАЛУУ ЫР».

Н. Келимбетов «Ежелги даур адабиятында» (окуу куралы) «Коркут ата
китебинин» 12 баянынын сюжетин берген, бул маалымат биз үчүн бирден бир колдо
бар булак, ошондуктан ошол баяндарды казак тилинен кыргыз тилине салып, аны
мезгили келгенде хрестоматияга киргизип, же өзүнчө китеп кылып чыгарып, окутуу
ишинде пайдаланышыбыз керек.
Китептин биринчи баянынын сюжети: 1.
«Мурунтан калыпташкан адат боюнча Баяндар кан жылына бир той жасап, огуз
бектерин мейманга чакырчу экен. Бул ирет да ошондой болот. Тойго төөдөн —
буура, жылкыдан — айгыр, койдон — кочкор союлсун деп жарлык бердирет. Ошол
күнү бир жерге ак отоо, бир жерге кызыл отоо, дагы бир жерге кара отоо жасатат
(боз үйлөр аталган түстө тигилет). Тойго келген коноктордун уул баласы барларын
ак отоого, уулу жок, бирок кызы бар кишилерди кызыл отоого, уулу да, кызы да жок
конокторду кара отоого киргизет. Кара үйгө кирген конокторго кара койдун этин
берип, кара кийизге отургузат. «Же уулу, же кызы жок жандарды теңириңдин өзү
каргаган, биз да ошондой кылабыз», — дейт Баяндар кан.
Дерсе кандын уулу да, кызы да жок эле. Ал бул кордукка чыдай албай, кара
отоодон чыгып кетет. Кайгырып кан жутуп ыйлайт. Дерсе кан баласыздыкка
кайгырып, аялына өзүнүн кайгы-муңун айтып, күйүтүн билдирет:
Келчи бери, башымдагы бактым, үстүмдөгү тирегим,
Сен үйдөн чыга бергенинде көзүмө кипаристей көрүнөсүн.
Томогуңа түшө турган кара чачың бар сенин,
Кошулуп турган каштарың — тарткан саадак шекилдүү,
Кош бадам салса сыйбачу оймок ооз өзүңсүн,
Күзгү алмадай кызарып, жүзүн сенин жайнап тур,
Бышпаган менин жыттуу коонумсуң,
Мага не болгонун билесиңби сен.

1

Баян-намелердин сюжети. Н. Келимбетовдун китеби боюнча кыргызчаланды.

2

Китаби дада Горгуб, Бакы, 1862, 62-бет

273

www.bizdin.kg

Ошондо аялынын кеңеши боюнча Дерсе кан ач-жылаңачтарга арнап көп кайырсадага берип, ата-бабасынын арбагына сыйынып, теңирден бала тилейт. Күндөрдүн
бир күнүңдө аялынын боюна болуп, бир бала төрөйт. Бала он беш жашка толот. Бир
күнү достору менен ашык ойноп жүргөндө кандын кутурган букасы бошонуп кетип,
балдарга тап берет. Бардык балдар качып кеткенде, Дерсе кандын уулу коркпой,
дөөдөй буканы таяк менен уруп жыгат. Ошондон бала Букаш аталып кетет. Буга
ыраазы болгон атасы уулуна энчи берип, аны бектер катарына кошот.
Бирок Дерсе кандын күнүчүл нөкөрлөрү атасын баласына каршы багыттап салат.
Бир күнү Дерсе кан аң уулап жүрүп, өз баласын өзү атып коёт. Бир шумдуктун
болоорун жүрөгү сезген энеси өзүнүн кырк нөкөр кызы менен баланы издеп жолго
чыгат. Ай талаада өлүм алдында жаткан уулунун жаратын энеси ак сүтү менен
эмдеп, аман алып калат. Ошол кезде опасыз нөкөрлөрү Дерсе кандын өзүн өлтүрмөк
болушат. Баатыр Букаш атасынын душмандарын кырып салып, Дерсе канды
туткундан бошотуп алат. Коркут ата Букаштын ушул эрдигин ырга салган экен.
Бул сюжет байыркы түрктөрдүн бабалары тарабынан жаралып, акыйкатчылык,
эрдик даңазаланат. Көрсө, түрк элдериндеги баатырдын теги тээ байыркы
мезгилдерде эле башталып, ал кийинки доорлордо жаралган баатырдык эпосторго
уютку болуп бергенин өзгөчө белгилебей коюуга болбос. Аталган сюжеттин айрым
мотивдери кыргыздын баатыр эпосторунда улантылган, т.а. өз жаны, өз малы үчүн
баласынын жанын кыюуга чейин барган Элеман менен Эр Төштүктүн окуясы,
байкабастан тилеп-сурап алган баласын атып алуу — «Карагул ботомдо», кырк
жигит, кырк кан жөнүндөгү айтымдын «Манаста», «Курманбекте», ж.б. улантылышы
Дерсе хан жана анын баласы Букаш жөнүндөгү ырдын түрк урууларынын
адабиятынын пайдубалы катары кызмат өтөөрүн далилдеп турат.
II. САЛАР КАЗАНДЫН ҮЙҮН ЖОО ЧАПКАНЫ ЖӨНҮНДӨГҮ ЫР

Казан Салар — «Коркут ата китебинин» башкы каарманы, «Огуз-нааме»
дастанынын сүрөттөөсү боюнча алп-баатыр Казан — Коркут атанын замандашы. Ал
огуз-кыпчактардын улуу коргоочусу Баяндар кандын күйөө баласы, «тоолуу күчтүн
урпагы, Түркстандын тиреги, Карашак тоосунун кабыланы, Коңураттын иниси, кан
Ороздун атасы».
Белгилүү тарыхчы Абылгазынын айтуусу боюнча Казанбектин жакшы көрчү,
ары ордосунун кан турган жери, баатырдын сыйынып, аш-садага берчү жеринин
орду — Казыкурт тоосу болгон. Эски баяндар боюнча ошол тоодо байыркы кездерде
улуу адамдар тура турган ажайып үңкүр болгон экен. Баатырлар ошондо «Алтын
кабак» аташкан. Коркут ата ошол Казыкурт тоосуна тан берип, Казанбекти мактап
ыр чыгарган:
Казыкурт тоосундагы үңкүр ташты,
Салан Казар барып көрүп кетти.
Анда ата-бабасына садага таратты,
Ит Бешене аны көрүп эси кетти.
Бир казанга кырк бир аттын этин салды.
Ал казанды сол колу менен көтөрөт.
Оң колу менен элге жүрүп үлөштүрөт.
Алптар, бийлер, көрдүңөрбү Казанбектин ким экенин.

«Салар Казандын үйүн жоо чапкандыгы жөнүндөгү ырдын» негизги себеби —
огуздардын каршы уруулар менен өз ара карым-катнашы дешке болот. Огуздар
менен Коршу уруусунун өз ара мамилеси огуз-кыпчак доорундагы эң көкөй кести
маселе болгондугун тарыхый даректер далилдейт.
274

www.bizdin.kg

«Аң уулап жүрүп Казан Салар бир күнү узак уйкуга кетет. Муну сезген жоо
ыңгайлуу жайды пайдаланып, Огуздар кол башчысынын ордосуна чабуул жасап
киришет. Баатыр өз үйүн коргоого уулу Орозду үч жүз нөкөрү менен таштап кеткен
эле. Ал жети миң колдуу печенегдерден жеңилип калат. Казанбектин аялы Бөртө
катын да душманга каршы баатырларча эрдик менен күрөш жүргүзөт. Бирок баары
бир эки жактын күчү тең эмес эле. Душман Казан Салардын үйүн тоноп, аялын,
баласын туткундап кетет.
Печенегдер Казан Саларды жеңгендигинин урматына чоң той жасайт. Алар
Казанбектин кадыр-баркын тебелөө үчүн ошол тойдо баатырдын аялы Бөртө
сулууга шарап куйдуруп коймок болушат. Бирок Бөртө сулуу өзүнүн да, күйөөсүнүн
да ар-намысын коргоп калуу үчүн ажалга бекем бел бууйт. Ошентип, ал жандап
жүргөн кырк нөкөр кыздарга «Менин ким экенимди айтпагыла» деп буюрат.
Печенегдер буларга келип: «Ичиңерде кимиң Бөртө сулуусуң? деп сураганда, кырк
кыз бирдей «мен» деп жооп беришет. Ошондо жоо жактын ханы жан чочурлук
жарлык берет. Казанбектин туткунда жаткан баласын союп, этин барчалап, казанга
куурутуп, андан кийин ошол этти мынабу кырк катынга апкелип бергиле. Кимиси
этти жебесе, ошол баланын энеси жана Казанбектин катыны болуп чыгат» — дейт.
Муну эшиткен Бөртө катын уулунан барып сурайт:
— Балам, сенин этиңди жейинби, же душмандын төшөгүнө жатып, атаң
Казанбектин намысын тебелетейинби?!
— «Урматтуу апа! Мейли, душман мени союп, этимди барчалай берсин. Менин
этимди кууруп, бектердин кырк кызына тартсын. Алар бир-бир кесим этимди жеп
болгончо, сен эки кесим этимди же, апа. Бек сенин ким экениңди билбесин! Атамдын
ар-намысын кас душманыбыз буту менен баспасын! Ар-намыс жолунда жаным
курбан, урматтуу апа!»
Бул сюжеттен огуздардын биримдигин, ар-намысты бийик тутушун көрөбүз.
Эненин ар-намысын да түшүрүүдөн ашкан оор нерсе жок, андан аябай коркушкан.
Муну биз Казанбек менен Шиокту-Маликтин ортосундагы диалогдон ачык көрөбүз.
Казанбек энеси Чачактынын ар-намысын сактап калуу үчүн бардык мал-мүлкүн
берүүгө, өз уулу жана аялын жоо туткунунда калтырууга да азыр. «Коркут ата
китебиндеги» ошо бир эпизод атактуу тарыхчы Абылгазынын «Шежире-и-түрк»
аттуу чыгармасында элес берип, бир жолу эскертилет. Абылгазы минтип жазат: «Ал
кезде Бешене (печенег го) элинин бир падышасы бар эле, аты — Таймандык. Ал
келип Энкештин («Коркут ата китеби» боюнча Салар Казандын) үйүн тонойт.
Чачактыны өздөрү менен кошо алып кетет. Үч жылдан кийин Энкеш көп дүйнө
берип, энесин бошотуп алат. Кайтып келгенден алты айдан кийин Чачакты бир уул
бала төрөйт. Энкеш ошондо энесин «бул уулду кайдан таптың» деп таяк менен уруп,
башын жарат. Ошондо Чачакты айтат: — Караңгы түшкөндө жоо келди. Сен
коркконуңдан бозоруп, качып кеттиң. (Коркут ыры боюнча — уктап жаттың). Мен
төөнү минип, сениң артыңдан кеткен элем. Ит Бешене артымдан кууп жетти, төөнү
буйласынан кармап, кызыңдай баштады. Үстүмө минип ойноду, эрк-сезимди бийлеп
алды, ушул уланды ичиме салды». Бул баланын чыккан теги ит Бешене элинен
болгондуктан, ага Ирек деп ат койду. Түрктөр арасындагы салт боюнча иттин атын
ирек, же болбосо Серек деп коёт. (А. Н. Кононов, Родословная түркмен. М. Л. 1938,
73—77-бет).
Ырас, Коркут дастанында печенегдер Казанбектин энесин эмес, аялын
туткундашат. Ошентсе да Коркут ырында да энесин туткундаганын да эскерген
учурлар бар. Мисалы, Казанбек менен печенегдердин аскер башчысы Шиокту-Малик
диалогуна назар салып көрөлү: «Казанбек айтты: Эй, бешене, сен менин карт энемди
алып кеттиң го! Менин энемди өзүмө кайтар!
275

www.bizdin.kg

Шиокту-Малик айтты: — Сенин карт энеңди биз алып кеттик, ал энең биздики,
аны сага бербейбиз. Биз аны Жай-кан топтун уулуна беребиз. Жай-кандын
баласынан ал уул табат...»
Бул ыр Салар Казандын жеңиши менен, той-тамаша менен аяктайт. Анда ошол
окуя жөнүндө мындай делет: «Бир күнү Казанбек улан уулу, Тоолуу куштун урпагы,
биз өңдүүлөрдүн үмүтү, Амет суусунун арстаны, Карачыктын кабыланы, Кан
Ороздун атасы, Баяндыр кандын күйөө баласы, Коңураттын иниси, калың
Огуздардын бактысы, бардык жигиттердин аркасы Салар Казан ордунан турду.
Токсон жерге калы килем төшөттү, сексен жерге алтын кесе, дасторкондор
жайдырды». Ыр ушундай той-тамаша менен аяктайт.
Н. Келимбетов мындай жыйынтык чыгарат: «Коркут ата китебиндеги» аңызаңгемелер куру кыялдан эмес, тарыхый окуялар жакшылык, жамандык, ар-намыс,
адамгерчилик ж.б. толуп жаткан маселелер жөнүндөгү түшүнүк угумун бул ырлар
бүгүнкү урпакка кем-кетиксиз, коротпой жеткизип отурат. Ошол кездеги ОгузКыпчак журтунун тектүү салт-санаасын, үрп-адатын, моралдык-этикалык
байкоолорун көз алдыга толук элестетет. Казан Салар ырынын эл коргоо, ар-намыс
үчүн күрөшүү, изги ниетте болуу жөнүндөгү ой-пикирлери таптакыр эскирбей
турган асыл эрежелер болуп, урпактан урпакка руханий мурас иретинде улана
бермекчи.
Бул бөлүмдө огуз-кыпчак тайпаларынын биримдиги, чет душмандарга каршы
бирдиктүү аракети, ынтымагы берилет. Китептин башка бөлүмдөрүндө бектер,
бийлер, баатырлар өз-өзүнчө бөлөк болуп, ал турсун бири менен бири жоолашканы
баяндалат.
Журналда «Коркут ата китебинин» бардык бөлүктөрү, алардын сюжети менен
тааныштыруу мүмкүн эместигин эске алып, «Коркут атанын китебине» кыскача
токтолуу менен чектелүүгө туура келет.
Ошентип, «Коркут ата китебинин» негизги сюжетин түзгөн каармандар: атактуу
ырчы, улуу күүчү, огуз-кыпчак элинин даанышман акылманы Коркут атанын өзү,
ашкан баатырлардын — алптардын улуу агасы, бардык бектердин беги Салар Казан
(Казанбек), күйөөсү сапарда жүргөндө эркек кишилерче курал алып асынып, жоого
каршы тайманбай, кан майданга чыккан Казанбектин аялы Бөртө сулуу, анын уулу
Орозбек, адалдык үчүн ажалга башын сайган Бамшы — Бейрек дешке болот. Ошону
менен бирге жан алгыч азрейилге каршы чыккан эр Домрул, жалгыз көздүү дөөнү
айла менен өлтүргөн баатыр Бисат, күч-кубаты, эрдиги өзүнөн кем эмес келинчек
издеген алп Кан-Туралы, салмагына сан жеткис чокмор кармап согуша турган
Директи жеңип, өз атасы Казылык-кожону жоо туткунунан бошоткон эр Жүгөнөк.
Огуз элинин чек арасын жоодон коргогон Бегил менен анын эр жүрөк уулу Амрен,
ага-инилүү Эгрек менен Секрек баатырлар, эл башкарган Баяндыр кан, Дерсе кан,
анын баласы Букаш баатыр ж.б. жаркын мүнөздөрү жаралган.
«Коркут ата китеби» он эки бөлүмдөн турган чыгарма, алар кийин биригип, бир
бүтүн чыгармага айланган болушу ыктымал, анткени ар бир бөлүм өзүнчө бүткөң
ой-маанини билдирет. Албетте, Коркут ата өзү, өзгөчө Казанбек баатыр үчтөн окуяга
катышышат. Экинчиден, аталган дастан дароо эле азыркы бизге жеткен түрүндө
жарады деп айтуу кыйын, себеби ал мезгилде мындайча болушу үчүн шарт да
көркөм түшүнүк да, жөндөм да туура келбеши мыйзамга ылайыктуу. Дастан
композициялык жагынан да ырааттуулукту сактай алган эмес.
Дастан композициялык жагынан кара сөз менен ырдын өз ара айкалыш
келүүсүнөн түзүлөт. Бирок кара сөз бул жерде жорго сөз түрүндө келип, көп учурда
аны ырдан ажыратуу кыйын. Дастанды орус тилине которгон В. В. Бартольд бул
жөнүндө белгилеген экен. Албетте, кара сөз менен ырды көбүнчө сырткы форма —
уйкаш, окшоштуруп турат.
276

www.bizdin.kg

Дастандагы ырлар да муун топтору, ыргактын сакталышы боюнча бирдей эмес,
кээ бирлеринде ыр сабы үч мууңдан он алты муунга чейин жетет.
Коркут ырларында айрым сөздөр Билге кагандагы сөздөр менен өтө окшош
учурлары да бар.
Домрул: «Менин көрөр көзүм көр болду,
Тутар колум кармабас болду, ажал менен Азирейил келгенде ушундай деп айтат.
Култегинде: Иним Култегин керек болты (олду), Өзүң сакынттым. Көрөр көзүм
көрбөс болду, Өзүм сакынттым.
Дастандын тилинде огуз-кыпчак тилдерине мүнөздүү көрүнүш сакталган:
кыпчактарда, кулун, айгыр, боз айгыр, бука, кулун, кыраан ж.б.
Үй-турмушуна пайдалануучу сөздөр: турак, ордо, журт, айран, кымыз, комуз
(кобуз), үй ж.б.
Эрдик, согуш сөздөр: эр, алп, жарак, кошун, калкан ж.б. Бул өңдүү көрүнүштөр
азыркы түркий эле эмес, кыргыз элинин да тилинде толук кездешерин белгилөө чоң
мааниге ээ.
Китепте акыл-насаат, учкул канаттуу сөздөр жыш учурайт. Айрым далилфактыларга кайрылып көрөлү.
Коркут ата айтат: Ажал убакты жетмейинче, эч ким өлбөйт, өлгөн адам
тирилбейт, чыккан жан кайтпайт. Текеберликти теңир сүйбөйт. Көңүлү төмөн эрде
дөөлөт болбойт. Жат баланы канчалык асырасаң да бала болбойт. Кар канчалык
калың жааган менен жазга калбайт. Гүлдөп чыккан байчечек — күзгө жетпейт.
Тозгон пахта бөз болбойт. Эзелги жоо эл болбойт. Энеден өнөк албаган кыз жаман,
атадан таалим албаган уул жаман. Эненин көңүлү балада болот ж.б.
Коркуттун эл-журтуна кайрылышы: Жол кыйындыгын көрбөгөн, жабагы миңген
жигитке Кавказ аргымагын миңгизүүдөн пайда жок. Колуна өткүр кылыч алып, аны
иштей билбеген коркокко шилтеп, күчүңдү сарп кылба. Баатыр туулган жигиттин
жаасынын огу да кылычтай кесип түшөт. Ат жебеген ачуу чөптүн гүлдөп өспөгөнү
жакшы. Атанын атын булгаган акылсыз баланын ата омурткасынан жаралып, эне
курсагында жетилип туулбаганы жакшы. Ата даңкын чыгарып, өзүнүн тегин кууган
балага эч ким жетпейт. Сөзүнө бек, чынчыл адамга бул дүнүйөдө отуз жылды үчкө
көбөйтүп, өмүр сүргөн да аз...
Күн менен түндүн келгенин боз торгой билет. Уулдун кимден төрөлгөнүн эне
билет.
«Аял төрт түрдүү болот — дептир Коркут. — Анын бири — нээти куураган аял,
экинчиси — ынсапсыз аял, үчүнчүсү — үйдүн куту болгон аял, төртүнчүсү — кесир
аял. Аял бүткөндүн эң жаманы ошол...
«Коркут ата китеби» казак тилине да которулуп, 1986-жылы «Жазушы»
басмаканасынан жарык көргөн. Демек, кыргыз коомчулугу да ушундай байыркынын
улуу мурасынан даам татып, андагы акыл менен сезимге толо көркөм дөөлөт менен
өз эне тилинде окуп, рухий байлыгына каныгар мезгил да келип жетер деген үмүттө
Сөзүбүздү аяктайбыз.
2. «ОГУЗ-НАМЕ»

«Огуз-наме» («Огуз жөнүндө жомок», «Өгүз каган» (Ч. Омуралиев) «Огуз каган
эпосу») — тектеш түрк калктарынын баарына тиешелүү эпостук чыгарма. КСЭде
«Огуз-наме» жөнүндө:
«Огуз-наме» — огуз түрктөрүнүн түпкү атасы жана мифтик бабасы Огузкаган
(Огуз кан) жөнүндөгү эпикалык чыгарма» (лар?). «Огуз-каган» жөнүндөгү дастан
Эчендеген аалымдарды кызыктырып, ага тиешелүү маалыматтар, илимде бир топ
эле бар, бирок улам кийинки мезгилге өз оңдоолору менен толуктоолорун,
277

www.bizdin.kg

тактоолорун киргизүүдө. Түрк калктарында да бул чыгармага карата ой-пикирлер,
изилдөөлөр жанданууда.
Дастандын алгачкы баяны XIII кылымда көөнө уйгур ариби менен катка алынган
Рашид ад Диндин атактуу «Жамаагат тарыхынан», Абылгазынын «Түрк
санжырасынан» ачык көрүнөт. Огуз каган жөнүндө санжыраларда, уламышлегендаларда айтылат. Бул чыгармага көңүл буруу XVIII кылымда эле башталат.
Анын айрым үзүндүлөрүн немис окумуштуусу Ф. Дитц 1815-жылы которот.
Ошондон бери Бичурин, В. Радлов, А Бернштам, А. Щербак, С. Кононовдор
кайрылышкан.
Кийинки кездерде Огуз баянына кызыгуу жанданып, 1987жылы Бакы шаарынан
Рашид ад Динге таандык «Огуз наменин» Стамбулда сакталып турган нускасы
илимий жагынан жабдууланып жарыяланат. 1988-жылы казак илимпозу маркум
Кулмат Өмүралиевдин «Огуз кагандын тили» деген эмгеги жарык көрөт.
Кийинки жылдары кыргыз аалымдары да бул улуу мураска кайрыла баштады.
1989-жылы «Ала-Тоо» журналына көөнө түрк тилинен азыркы кыргыз тилине
салынган 42 түрмөктөн турган үзүндүсүн Ч. Омуралиев жарыялады. Бул «Огуз
наменин» кыргыз тилиндеги биринчи үзүндүсү. Ушуга да шүгүрчүлүк.
Ошентип, бул дастан азербейжандар менен казактарда (Ч. Омуралиев) толук
басылып чыккан, бизде үзүндүсү болсо да бар. «Кыргыздар» жыйнагында
Абылгазынын китебинен бир бап берилген.
«Огуз-наме» — ары көркөм, ары тарыхый чыгарма. Бул чыгарма көркөм кара сөз,
проза түрүндө жаралган чыгарма экендиги талашсыз, бирок адаттагы кара сөздөн
айырмаланып, ал белгилүү бир ыргакка келтирилип, жорго сөз менен жазылган.
Ошол себептүү кээде аны «Огуз ыры» же болбосо «Огуз дастаны» деп атап жүрүшөт.
«Огуз-намеде» негизинен Огуз кагандын аскердик иштери, баатырдын кан
майдандагы согуштук эрдиктери чагылдырылат. Андагы негизги маселе — элдерди
биримдикке, эрдикке, адамгерчиликке үндөө, тышкы душманга каршы күрөшкө
чакыруу.
Огуз каган, анын тарыхый таржымалы да окурманды кызыктырбай койбойт.
Огуздун тарыхта прототиви барбы деген да собол жөндүү нерсе. Ушул жерде Ч.
Омуралиевдин «Ала Тоого» жарыяланган макаласындагы ойлорду эске алууга туура
келет. Анын маалыматы боюнча изилдөөчүлөрдүн көпчүлүгү Огуздун тарыхый
прототиви бар деген ойго келишкен. Бирок бул маселеде кайчы пикирлер арбын.
Мисалы, Бичурин Хундардын каганы теңир куту Модэ деп болжосо, кээлери Чынгыз
канды да атайт, кээси Искендер Зулкарнайн деп да жүрөт. Бирок бул жагдайда ушул
күнгө чейин бирдиктүү пикир жок, баары эле болжол — гипотеза. Ошондой болсо да
«Огуз каган» эпосунун текстин изилдөөгө алган окумуштуу Бернштам төмөнкү беш
катмарды көргөн экен:
1. Матриархат доору патрирхат дооруна оошкон чак.
2. Таптык мамилелердин калыптануу мезгили.
3. Гун доору. Огуз менен Модэ ортосундагы жалпылык.
4. Байыркы түрк доору. VI—VIII кылымдар.
5. Печенег-кыпчактар доору. IX—XIII кылымдар 1
Биз бул жерде маселенин тарыхый жагын токтото туруп, анын көркөм мурас
катары жалпы түрк урууларына тиешелүү орток маданий мурас катары карайбыз.
1

А. Н. Бернштам. «Историческая правда в легенде об Огуз кагане», «Советская этнофафия»,

1935. № 6.

278

www.bizdin.kg

Огуздар — байыркы, көөнө түрк урууларынын бири, алар Сырдын төмөнкү
агымында жашаган, ири Жаңыкент өңдүү ордо шаарлары болгон, X кылымдарда
алардын өзүнчө мамлекети болот. Саясы биримдик катары жашашкан. Алар Киев
орусу менен мамиле түзөт, алар менен кошулуп, Хазар кагандыгына каршы согушуп
да көрөт, кийин орустар менен кошулуп, Эдил жана Кама өзөндөрүнүн боюндагы
булгарларга каршы күрөшүп таш-талканын чыгарып жеңет. Мына ушундай
огуздардын жоокерлик турмушу — Огуз каган жөнүндөгү дастандын жаралышына
негиз болот.
«Огуз-наме» — түрк калктарынын ичинде тээ байыркы мезгилдерден бери
уламыш, легенда түрүндө айтылып келет, жазылып да келет. Асилинде Огуз баатыр
жөнүндөгү уламыштар IX—X кылымдарда эле жазмага түшүрүлгөн болуу керек,
бирок ошол алгачкы түп нуска бизге жеткен эмес.
Азыркы кезде «Огуз-наменин» бизге жеткен нускалары төмөнкүлөр:
Биринчиси — уйгур арибинде көчүрүлгөн, ошол нуска Париждин улуттук
китепканасынын казынасында сакталып турат.
Экинчиси — араб ариби менен жазылган, бул нуска атактуу тарыхчы, белгилүү
аскер жол башчысы, Хиванын Ханы Абылгазы бин Араб Мухаммедхан (1603—1663)
— казактарда, (ал эми «Кыргыздар» жыйнагында Чоюн Өмүралы 1603—1674-жыл
деп көрсөтөт). Кыргыз Совет энциклопедиясында берилген эмес. СЭСде Абу-ль-гази
Бахадур кан (1603—1663) «Узб. писатель-историк» деп берилиптир?! Абылгазынын
нускасы 1824-жылы 1906-жылы Москвадан жарык көрөт.
Эгерде биз Чоюн Өмүралиевдин жазганына таянсак, анда «Огуз-наменин үчүнчү
нускасы — Стамбулда сакталган Рашид ад Динге таандык, мурдагы «Жамагат
тарыхында» кездешпеген жаңы нускасы илимий жабдууланып, 1987-жылы Бакудан
жарык көргөн.
Азыр биздин колдо «Огуз каган» жөнүндө Абулгазынын «Түрк санжырасы»
китебинен Ч. Өмүралиев кыргызчалаган Огуз каган жөнүндөгү тарыхый маалымат
жана «Ала-Тоо» журналына жарыяланган (№9, 1989) «Огуз каган» деген ат менен
«көөнө түрк тилинен көркөм жаңы жаңылаган» нуска бар. Бул экөө тең журналга
жарыялангандыктан алардын сюжетин айтып отуруу ашыкча.
Тек биздин колдо бар эки сюжеттик тарамды келтирип, ага байкоо
жүргүзгөнүбүздө жалпылыктын да, айырмачылыктардын да бар экендигине күбө
болобуз. Жалпылыктар кайсылар? Негизгиси болочок кагандын төрөлүшүндө, аны
төрөлгөндөн тартып кандайдыр касиеттүү сапатка ээ болушу, бат жетилип,
баатырдык кудуретинин аныкталышы, алты балалуу болушу, төгөрөктүн төрт
бурчун өзүнө баш ийдирүү максатындагы чабуулдун башталышы, алардын көпчүлүк
учурда ийгилик менен коштолуп, дайыма олжолуу кайтышы, акырында даанышман
улуу Түрктүн түшү, кеңеши менен кол алдындагы аймактарды балдарына
тапшырышы — мына ушул фабула эки нусканын сюжети боюнча сакталат, албетте
булар боюнча да анча-мынча айырмачылыктар бар, мисалы, алты балалуу болуунун
сүрөттөлүшү сан жагынан бирдей, бирок балалуу болуунун жолдору бирдей эмес, б.а.
Абылгазыда бир аялдан 6 балалуу болсо, экинчисинде, үч-үчтөн эки аялдан төрөлөт.
Айырмачылыктары кайсылар? Абылгазынын вариантында мусулманчылыкты
таануу чыгарманын башынан аягына чейин коштойт. Үйлөнүү үлпөтү да экөөндө
бирдей эмес. Экинчиден, Огуз каган жортуулдап, өзүнө баш ийбегендерди ийдирип,
өкүмүн жүргүзгөн олжолор менен жерлер да бирдей эмес. Үчүнчүдөн, эгерде Ч.
Өмүралиев которгон вариантта дастандын бүтүмү кагандын өзү тарабынан
чыгарылат, т.а. каган оң жагына он эки үй тиктирип, түндүгүнө күмүш ылаачын
тургузганы айтылат. Ал эми Абылгазынын нускасында бул ишти бир жүз он алты
жыл кандык кылып өтүп кеткен кагандын баласы Күн каган жүзөгө ашырганы
баяндалат. Бирок экөөндө тең той-курултай өткөрүү, атасынын дүйнөсүн туугандар
279

www.bizdin.kg

өз ара таратып, элге чачканы бирдей эле. Кымыз топтоп, шарап тарттырганы да
экөөндө тең бар. Төртүнчүдөн, Абылгазынын вариантында Огуз кагандын уул жана
неберелери (24) жөнүндө, алардын аты-жөнүндө да түшүндүрмө берилет.
«Огуз-наме» — тектеш түрк калктарынын байыркы тарыхын генеологиялык
баяндоо негизде көркөм тил менен баяндаган эпостук чыгарма. Изилдөөчүлөр көп
учурда бул чыгарманын окуяларын, башка каармандардын тегин тарыхтан издөөгө
далалат кылышат. Н. Бичурин Огуз — бул тарыхта аты жакшы белгилүү Тумандын
чоң уулу Моде деп карайт, албетте Моде тарыхта белгилүү инсан, ал бийлик үчүн өз
атасын, өгөй энесин өлтүрөт. Моде биздин заманга чейинки 209-жылы гундардын
бийлөөчүсү болгон. Алар Жети-Суунун тегерегин мекендешин, Моденин тушунда
Гундар күчтүү улуу державага айланат, көп жерлерди каратып алат. Моде биздин
эрага чейинки 174-жылы каза болот. Мына ушул жагы эске алынып, Моде бул
Огуздун тарыхтагы прототиви деп эсептеген болжол — гипотеза бар.
Ушул өңдүү Огуздун тарыхтан тегин издөө башка изилдөөчүлөрдүн арасында да
бар. Менимче, Огуз каган — бул эпостук чыгарманын каарманы, көркөм образ, аны
тарыхтан издеп, прототивин табуу аракетине караганда, көркөм мүнөз — каарман
катары кароо жана талдоо азыркы учурдун негизги милдети, адабият илиминин
алдында турган парзы ушул болууга тийиш. Экинчиден, бул дастанды, анын
нускаларын илимий жабдуулар менен даярдап, басмадан өзүнчө китеп кылып
чыгаруу, урпактарга жеткирүү ишин колго алуубуз зарыл.
Дастан композициялык жагынан бүтүн чыгарма, өз мезгилинин шартына
жараша көркөмдүк касиетке ээ, ырааттуу сюжет сакталат, көркөм тил каражаттарга
бай. Чыгарма көөнө түрк тилинде жазылат, албетте анда огуз-кыпчак диалектиси
басымдуулук кылат. Ошондой болсо да дастан түрк тилинде, жалпы түрк калктары
түшүнө турган тилде жазылган, анын тили оозеки тилге жакын.
Перси тилинде «наме» кат, дастан, китеп деген маанини берет. Ошол себептүү
бул сөз жазма түрүндөгү чыгармалардын атына кошулуп айтылып, аныктоочулук
милдетти өтөйт. Мисалы, «Шах-наме» — Падыша жөнүндө китеп», «Махабат-наме»
— «Махабат дастаны», «Бабур-наме» — «Бабурдун китеби» ж.б.
Казак окумуштууларынын пикирине караганда «Огуз-наме» оболу оозеки
түрүндө жаралып кийинчерээк гана жазмага түшүрүлгөн. Ушул жерде казак
боордоштордун жолун жолдоп, «Огуз-наме» өңдүү тектеш түрк калктарына тең
орток мурастарыбыз азыркы кыргыз тилине салуу, аны окуп-үйрөнүү бактысын
урпактарыбызга туш кылсак улуу иш болор эле.
3. XIII—XVII КЫЛЫМДАРДАГЫ АДАБИЯТ

Борбордук Азиянын тарыхында бул мезгил Монголдук баскынчылардын
кыйраткыч басып кирүүсү менен башталат. Чарба да, маданият да аябагандай жапа
чегет. Ушундай жан чыдагыс баскынчылык согуш Азияга жол тартат, шаар менен
кыштак, билим менен маданият булактары талкаланат.
Албетте, жергиликтүү калк кол куушуруп туруп берген жок, алар Чыңгыз хандын
колуна каршы эрдик менен күрөшөт. Каршылык көрсөтүп, баш ийбеген элди
тыптыйпыл кырып олтуруу көп болгон.
Чыңгыз хан басып алган аймактарды үч уулуна бөлүп берет, эң кенжесин ата
конушу Монголияга калтырып койгон.
Моңголдук баскынчылар (Чыңгыз хандын үч баласы: Жучу, Чагатай, Угэдей)
Иртыштан Уралга чейинки аралыкты, Жети-Суу, Кыпчак талаа, Каспий, Хорезм
аймактары, кыскасы Алтай тоолорунан баштап Дунай өзөнүнө чейинки бүт өлкөлөр
Моңголдордун колуна өтүп, бул көп элдердин, өлкөлөрдүн биригишинен турган бул
мамлекет — Алтын ордо мамлекети деп аталат. Бул мамлекет Батыш Европа,
280

www.bizdin.kg

Мысыр, Индустан, Кичи Азия жана Кытай өңдүү өлкөлөр менен экономикалык жана
маданий байланыштар жасап, XIII—XIV кылымдарда укмуштай жанданат.
Алтын Ордо мамлекетинин карамагына өтө кең аймак кирген, т. а. Орто Азия,
Казакстан, Чыгыш Европанын көп өлкөлөрү кирген. Бул мамлекет XIII кылымдын
орто ченинен тартып, XV кылымдын аягына чейин өкүм жүргүзөт. Бул мамлекеттин
күч алышында Батый, Берке, аксак Темир жана башка кандардын ролу чоң болгон.
Белгилей кетүүчү жагдай — аталган кандар Алтын Ордонун аймагына кошкон —
басып алган ири шаарларды — Хорезм, Самарканд, өзгөчө Гират шаарын
тыптыйпыл талкалаган, алардын кайра жанданышы кийинки кылымдарга таандык.
Кыргызстандын аймагындагы (азыркы) Барскон, Баласагын шаарлары ошондо
талкаланган болушу ыктымал.
Алтын Ордо өкүмдарлыгы Борбордук Азияда өз бийлигин эки кылым ашыгыраак
жүргүзөт, андан кийин дале ошол Темирдин тукумдары бийлик жүргүзүүнү
улантышат. Өзбек адабиятынын тарыхын, маданиятын изилдеп жазган адабиятчы
Н. Маллаев мындай бир фактыны келтирет.
Монгол баскынчыларына өтө катуу каршылык көрсөткөн Гират шаарын
тыптыйпыл жок кылышат, калктын бир бөлүгүн Монголстанга алып кеткен,
калганын кырып жиберишет. Ушундай каардуу чабуулдан жашырынып өнөрлүү 40
адам калып калат, алар кийин Гиратка кайтып келип, шаарды кайра калыбына
келтирүү ишине киришет, алар 15 жыл тынбай иштешет. Ошентип шаар кайра
жаралат. XIV кылымдын орто ченинен баштап жакырланган шаарлар кайра
калыбына келтирилип, өркүндөө, өнүгүү мезгили башталат.
Алтын Ордо мезгилинде маданият, илим-билим өнүкпөй калган деп айтууга
болбойт. Бул мезгилдин тарыхый мааниге ээ маданий-көркөм мурастары бар. Ошол
учурдун ири көркөм мурастары катары Аль-Хорезмдин «Махабат намеси», Сайф
Сараинин «Гүлстан», Кутбдин «Хосров жана Ширин», Дурбектин «Жусуп менен
Зулайка», Закридин Бабурдун «Бабур нааме» дастандарын өзгөчө болуп көрсөтүү
түрк элдеринин адабият тарыхын изилдөөчүлөр тарабынан адилет көрсөтүлөт. Н.
Маллаев «Өзбек адабиятынын тарыхы» аттуу эмгегинин I томунда «Алтын Ордо
маданияты» деп наам алган маданияттын жаралышы жана өркүндөшүндө Орто Азия
калктары чоң роль ойногон» деп жазат. (217-бет). Албетте, монголдор басып алган
жерлерде азчылыкты түзүшкөн, көбүнчө алар өздөрү багындырган элдер менен
аралашып, ал турсун аларга сиңип да кеткен (мис. могол уруусу). Ошондуктан алар
өз тилдерин, ал турсун каада-салтын унутушуп, башкарып турган элдердин тилине
өтүп, үрп-адатын тутунуп кетишкен.
Казак адабияты боюнча эмгектин автору Н. Келимбетов «Бул мамлекет
калкынын басымдуу көпчүлүгү түркий тектүү УРУУ — тайпалар, асиресе кыпчактар
менен огуздар көп болгон. Ошол себептүү Алтын Ордонун адабий тили — кыпчакогуз диалектисиндеги орто кылымдын түркий адабий жазма тили эле. Бул тил
түркий тайпалар менен калктарынын баарына бирдей түшүнүктүү болду» (197-бет).
Ушул эле пикирди «Эзелки казак адабиятынын» автору да бекемдейт. «Бүткүл
кыпчак талаасын, Орто Азия менен Чыгыш Европа жерлеринин көбүн басып алуу
негизинде курулган Алтын Ордо мамлекети күчөп турган кезде кыпчак тили үстөм
тилге айланат» (199-бет).
Алтын Ордо мамлекетинин өкүмү жүрүп турган мезгилдеги адабий мурастардын
ар бири өзүнчө тарыхый-көркөмдүк салмакка ээ. Дагы белгилөөчү жагдай — бул сөз
өнөрүнүн улуу дастандары жалпы түрк уруулары менен элдерине тегиз тиешелүү
орток мурас болуп эсептелет. Азыркы биздин колдо бар маалыматтарга караганда
түрк калктарынын изилдөөчүлөрү бул пикирден башка ой айтканы жок.
Ушул жерде кыпчактар жөнүндө айрым далил маалыматтарды эскерте кетүүгө
туура келет. Атактуу Сыр-Дайранын өйүз-бүйүзүн камтыган аймак тарыхта «кыпчак
281

www.bizdin.kg

талаасы» — «Дашти Кыпчак» деп аталат. Ошол аймакта жашаган негизги калк
кыпчактар болгон, алар Борбордук Азиядагы түркий калктардын бири эле.
Кыпчактар тууралуу адепки маалымат кытай жылнаамаларында б.э.ч. 201жылдан
(кюс-ше, кин-чи, хи-би-си) баштап кезигет. Алар алгач Эне-Сайдагы кыргыздардын
жери менен чектеш жашап, кийинчерээк алар Борбордук Азияга оошот да, бир катар
башка түрк тайпалары менен аралашып, алардын бир катарын өздөрүнө сиңирип
алган (Мис, печенег, огуз, хазар ж.б.). Тарыхта кыпчактар эң согушчан эл катары
эсептелип, азыркы Россия, Украинага чейин жетишкен. Орустар аларды половецтер,
кээде печенегдер деп аташса, Батыш Европалыктар кыпчактарды кумандар деп
айтышат. Алар Мисир (Египет), Шамды (Сирия) бийлешет. Ошол мамлекеттердин
аскер башчылары кыпчактар болушкан.
Кыпчактар жөнүндө Кыргыз тарыхы боюнча энциклопедиялык сөздүктүн
авторлору (Б. Урустанбеков, Т. Чодоев) «Орто Азия менен Казакстанда —
кыпчактардын бир бөлүгүнөн казак эли түзүлгөн, калган бөлүгү кыргыз, өзбек,
каракалпак, уйгур элдерине аралашып кеткен» — деп жазышат (97-бет).
Биздин байкообузча, кыпчактар өзүнчөлүгүн жоготуп, аталган калктарга сиңип
кеткен. (Көпчүлүгү кыргыздарга кошулган
сыяктуу, себеби Кыргызстандын түштүгүндөгү элдин көпчүлүгү, Өзбекстандагы
кыргыздар бүтүндөй өздөрүн кыпчак кыргызбыз деп аташат).
Кыпчак бийлиги күчөп турган мезгилде Борбордук Азияда кыпчак тили негизги
— бийлик жүргүзүүчү тил болуп, өткөн кеткендердин баары — саякатчылар,
элчилер, аскер адамдары өңдүүлөр кыпчак тилин билүүгө мажбур болушкан.
Ошол мезгилдеги сөз мурастарынын бири кыпчак тилинин сөздүгү деп аталган
«Кодекс Куманикус» эмгеги эсептелет. Биз жогоруда Батыш Европалыктар
кыпчактарды кумандар деп атаганын белгилегенбиз. Эмгектин атын чечмелегенде
Кумандардын китеби — кыпчактардын тилинин сөздүгү деген болуп чыгат. Бул
сөздүк эки бөлүмдөн турат. Биринчи бөлүгү үч тилдин негизинде — латын — парсы
— куман тилдеринде жазылган сөздүк болгон. Сөздүктүн мындайча түзүлүшү, ошол
мезгилдин талабына туура келип, карым-катнаштын үч тилди билгендер ортосунда
жүргүзүлүшүнө чоң өбөлгө болгон. Ошол шартта ушундай үч тилдүү сөздүктүн
жаралышы ал мезгилдин маданий өсүүсүнүн айкын далили деп кароого толук негиз
берет.
«Кодекс Куманикустун» экинчи бөлүмүн ар кыл аңгемелер, жомок-баяндар
жыйнагы деп атоого болот. Анда христиан дини. Мария эненин олуялыгы жөнүндөгү
баяндар басымдуу орунду ээлейт. Бул эмгектин жалпы түрк тайпаларына, азыркы
түркий элдерге түздөн-түз тиешеси бар. Бирок ушундай баа жеткис мурас менен
биздин элибиз ушу күнгө чейин тааныш эмес, себеби анын азыркы тилге салынган
материалы бизде жок, болгону ушундай эмгек бар экендиги жөнүндөгү үстүрт кабар
гана угулуп жүрөт.
«Кодекс куманикустун» түп нуска кол жазмасы азыркы күндө Италиянын
Венеция шаарындагы бир чиркөөнүн китепканасында сакталып турат. Бул эмгектин
биринчи бөлүгүн француз тилине которуп, биринчи жолу 1808-жылы Париж
басмаканасынан өзүнчө китеп кылып Генрих Юлий Клапрот (1783—1835-ж. ж.)
чыгарат. Анын эки бөлүгүн тең латын тилине оодарып, Будапешт шаарында
жарыяланган ориенталист Г. Кун болгон. 1884-жылы немис тилинде С. —
Петербургдан чыгат. Ал котормону жасаган академик В. Радлов эле.
Борбордук Азиядагы түрк элдеринен бул эмгекти лингвистикалык жагынан
изилдөөгө алган казак окумуштуусу А. Курышжанов болгон. Мүмкүн аны
түркиялыктар басып чыгарып, изилдөө жүргүзүшү да мүмкүн. Ал эми бул эмгек
бизде колго алына элек маселе, анын чети оюла элек проблема бойдон турат.
282

www.bizdin.kg

Казак окумуштуу — изилдөөчүлөрүнүн маалыматтарына караганда сөздүктүн
тили азыркы түркий элдердин тилинде колдонулуп жүргөн сөздөргө өтө жыш.
Мисалы, «А» тамгасы менен башталган ат, ата, улуу ата, азамат, ай башы, айыл, ак, ак
кой сыяктуу сөздөр учурарын казактар жазып жүрүшөт.
Сөздүктүн экинчи бөлүмүндө берилген табышмактар да азыркы казак, кыргыз
табышмактары менен маанилеш — үндөштөрү көп:
Ичет, жейт, ийинге кирет (бычак, кын).
Буусу бар да, изи жок (кеме).
Ак үй, оозу-мурду жок үй (жумуртка) ж.б.
Кыпчак талаасында XII—XIII кылымдарда жазылып, ошол кездеги кыпчак тили
менен адабияты жөнүндө изилдөө ишинде көп маалымат бере турган «Кодекс
Куманикус» тарыхый мааниге ээ эмгек болуп эсептелет.
4. ХОРЕЗМИ. «МАХАБАТ НАМЕ».

Хорезми — бул адабий ат, лакаб аты. Алтын Ордо мезгилинде Сыр-Дарыя боюнда
Хорезминин «Махабат наме» дастаны жарыкка келет. Бул дастан — Алтын Ордо
мезгилиндеги эң ири чыгарма. Хорезмдин аты-жөнү, өмүрү, чыгармачылык
ишмердиги жөнүндө эч кандай маалымат жок. Акын Хорезми шаарында XIII
кылымдын акыры же XIV кылым баштарында туулган. Анын жашаган мезгили
Борбордук Азияда Чынгыз кандын бийлиги бекемделип, маданий турмуш бир
кыйла жанданып калган учурга туура келет. XIV кылымда Алтын Ордо
мамлекетинин ири шаарларында чарбалык жана маданият жагынан жылыштар
жакшы жолго коюлат. Самарканда жашап, изилдөө иштерин жүргүзгөн Улукбек,
саламаттык сактоо жагынан Ибн Сино, адабият жагынан Абдурахман Жами, Алишер
Навои, Захиридин Бабурлардын чыгармалары өсүп-өнүгүүнүн чыныгы үлгүсүн
көрсөтөт. Мына ушулардын төл башчыларынын бири Хорезми болгон. Анын
«Махабат наме» чыгармасынан башка эмгектери бизге жеткен эмес. Хорезми
Фергананын көп шаарларын кыдырып чыгат. Бул саякат Чыгыштын башка
мамлекеттерине да жасалат. Анын Шамга (Сирияга) багыт алган сапары көп
мамлекеттерди кыдырып өтүүгө туура келген. Бул жөнүндө «Махабат наменин»
башталышында төмөнкүдөй маалыматтар бар. Жанибек кандын (Алтын Ордонун
каны) өкүмдарларынын бири Мухамбет Кожобектин тапшырма-буйругу боюнча
ушул дастанды жазат. Хорезми билимди өз шаарынан алып, көп саякат жасап, өз
талантын азыктандырган. Ушул саякаттары жөнүндө дастандын башында мындай
маалыматты ыр менен берген (анын кара сөз түрүндөгү мааниси): Менде Шамга
сафарга чыгуу пикири туулду, жолго чыккан жылы аттуу да болдум, жөө да жүрдүм.
Колумда таяк, бутумда галошум бар эле, кандай абалда болбоюн көңүлүм ачык эле.
Бирөө суу, бирөө нан берер эле, тобокел кылып деңизден өттүм. Румду баштан аяк
кезип чыктым. Кийин Шамга жолдомо беришти. Ошентип Шамга жол алдым.
Шеригим бар эле... Кээде гүлгө, кээде тикенекке туш келдик, тегиздик жана
тоолордо болдук (Өзбек адабияты, I т. 295-бет). Ушул өңдүү кыскача кабарлардан
башка Хорезминин өмүр таржымалынан маалымат жок.
Дастандын нускалары, жазылышы, изилдениши жөнүндө: «Махабат наме»
дастаны 1353-жылы жазылат. Казак, өзбек, орус тилиндеги маалыматтар боюнча
дастандын эки нускасы бар, азыркы күндө экөө тең Лондондун Британия музейинде
сакталып турат. СССР ИА Азия элдери институту 1952-жылы ошол эки кол жазма
нусканын фотокөчүрмөсүн алат. Ошол көчүрмөлөрдүн негизинде дастанды Э. Нажип
орус тилине которуп, 1961-жылы Москвадан жарыяланат. Анда Э. Нажип тексттин
транскрипциясын берет, которот жана изилдейт. 1959-жылы А. М. Щербак «Огузнаме» менен «Махабат намелердин» тексттерин транскрипциялап бастырат.
283

www.bizdin.kg

Кол жазманын бири 1432-жылы уйгур арибине көчүрүлгөн, бул Хорезми
жазгандан 80 жыл өткөндөн кийинки эң алгачкы көчүрмө болуп эсептелет.
Ал эми «Махабат-наменин» арап тамгасында жазылган нускасы 1509-жылы
көчүрүлгөн. Башкача айтканда, араб тамгасы менен көчүрүлгөн көчүрмөсү китеп
жазылган убакыттан 166 жыл өткөндөн кийин жасалган. Арап арибиндеги көчүрмө
уйгур арибиндегисине караганда канча кеңири, толук сакталгандыгы белгиленет.
«Махабат-наме» дастаны кайсы тилде жазылгандыгы жөнүндөгү маселе да бир
топ кызыгууларды пайда кылат, себеби илимий адабияттарда бул дастан түрк
калктарына жалпы таандык мурас катары каралат, андай болгондон кийин Алтын
Ордо мамлекети үстөмдүк кылып турган мезгилде огуз-кыпчак тили негизги тил
катары эсептелгенин эске алып, дастандын тили Ак ордолук түрктөрдүн тилинде —
кыпчак-огуз тилинде жазылган деген жыйынтыкка келүүгө болот. «Махабатнамени» которгон жана изилдеген аалым, ири түрколог Эрип Нажип дастандын
тили жөнүндөгү эмгегинде «XIII кылымдын II жарымы — XIV кылымдын башында
эки адабий тил калыптанган: Орто Азиялык түрктөр жана Волга бою менен Урал
түрктөрү. Биринчиси Равгузинин «Кысас ул-Анбия» чыгармасы менен «Тефсир»
чыгармалары жазылган түрк тилинин огуз тобунун чектелген таасиринде кийин
уйгур-карлук адабий тили өсүп-өнгөнү, экинчиси Хорезминин «Махабат-наме»,
Кутбинин «Хосров жана Ширин», Саадинин которулган «Гулистаны» ж.б.
чыгармалары жаралган кыпчак-огуз тили» — деп көрсөтөт. Ошондой эле А. Ю.
Якубовский XIV кылым мезгилиндеги Алтын Ордодо Хорезмдиктердин ролу чоң
болгондугун белгилейт: «Алтын Ордонун адабий тили менен адабий маданиятынын
түзүлүшүндө Хорезм өтө чоң роль ойногон. Алтын Ордодон чыккан бир катар
көркөм чыгармалардын тили Хорезм жана төмөнкү Сыр-Дарыянын, б.а. Ак-Ордонун
аймагындагылардын тилине түздөн-түз байланыштуу болгон».
Ушул эле пикирди Н. Келимбетов да «Эзелки казак адабияты» эмгегинде
бекемдейт да, «Махабат-наменин» тилинде кыпчак тили элементтери басымдуу
экендиги талашсыз деп карайт (203-бет).
Ушул маалыматтар Н. Маллаевдин «Өзбек адабиятынын тарыхы» эмгегиндеги
«Махабат-наменин» 8 намеси өзбек тилинде жазылган» деген пикири тарыхый
чындыкка туура келе бербейт деп эсептөөгө негиз берет (297-бет). Окумуштуу бул
пикирин дагы улантып, «Мухаббат-наменин» (Хикаят менен бирге») 317 бейти өзбек
тилинде, 156 бейти (парсы-тажик тилинде... Муну атайын изилдөө зарыл, анткени
«Махаббат-наменин» тили өзбек тили» (298-бет) деп жыйынтык чыгарат. XIV
кылымда Алтын Ордо, анын аймагында «Махабат-наме» жазылган доордо көркөм
чыгармалар да, официалдуу иш кагаздары да калыптанган адабий тилде, кыпчак
тилинде жүргүзүлгөндүгүн Эрип Нажип өзүнүн «XI—XIV кылымдардагы түрк
тилдеринин тарыхы боюнча изилдөөлөр» аттуу эмгегинин «Махабат-намеге»
арналган бөлүгүндө (119-бет) баса көрсөтөт.
Ушул жерде өкүнүчтүү да, ачуу да бир ойду айтууга туура келет, себеби
кыргыздардан башка бардык түрк элдери Хорезмдин «Махабат-намесине»
өздөрүнүн улуттук адабияттарынын тарыхынан өз ордун берип, аны азыркы тилине
салып, окуп-үйрөнүү жана изилдөө иштерин жүргүзүшөт. Биз болсо бул өңдүү ири
көркөм мурастын тарыхый да, көркөм да кудуреттүү маанисин эске албай, башка
жалпы түрк элдерине таандык көркөм чыгармалар сыяктуу эле «Махабат-наме»
менен эмдигиче бет келе албай жүрөбүз.
«Махабат-наме» дастанынын араб тамгасы менен жазылган нускасы 473 бейттен
(кат, бөлүм) турат. Жигиттин кызга жазган II каты чыгарманын негизин түзөт.
Алардын ичинен үч кат (4, 8, II) парсы тилинде жазылган. Жогоруда белгилегендей
каттын калгандары кыпчак (чагатай) тилинде жазылган. 0. Айтымбетов «Колдо бар
алтындын баркы жокпу?» макаласында «Биз тарыхый тагдырыбызда көп учурларда
284

www.bizdin.kg

кыпчак деп аталып, кыргыз деп өтө сейрек чакырылган кезеңдерибиз бар, мына бул
дагы өзгөчө көңүл бура турган жагдай...» деп жазат. («КМ» № 30—31, 1993).
Эгерде азыркы кыргыздын турмушунда кыпчактардын басымдуулугун эске
алсак (казактан башка түрк элдерине караганда), бул дастандын кыргыз калкына да
түздөн-түз тиешеси бар деп кароого милдеттүүбүз.
«Махабат-наме» композициялык жагынан араб-парсы адабий мурастарынын
таасиринде жазылган, б.а. «наме» түрүндө жазылган чыгарма. Кудайды, аллатааланы даңктоодон, пайгамбарларга кайрылып, алардын улуулугуна сый
көрсөтүлүүчү саптардан башталат да, чыгарма арналган инсанды мактайт, ушундан
кийин гана негизги маселени — намелерди берет.
Дастандын аты белгилеп тургандай чыгармадагы негизги түйүн — сүйүү
маселеси. «Махабат-намеде» негизинен жигиттин өз сүйгөнүнө атаган мөлтүр
сезими, таттуу сүйүүсү даңазаланат. Жигит өз сүйгөнүнө бу дүйнөдө тең келер нерсе
таппайт, аны күнгө, айга теңеп, жарык дүйнөдөгү сулуулукту, анын ажайып
кудуретин күүгө салат. Махабаттын улуулугун, анын жүрөк элжиреткен күчүн адам
гана сезет, адам гана баалап, анын улуу баркына жеталат.
Эки жарык гаухарды ааламга берген,
Махабат казынасын адамга берген
Бетине анын (теңирим) мен жаратты,
Чачы менен боюн тең жаратты.

Диндик жөрөлгөлөр, шариаттын эрежелери адамдагы улуу сезим болгон сүйүүнү
таркы дүйнөлүк ой-пикирге каршы коюп, жарык дүйнөдөгү сүйүүнүн маанимаңызын, анын кудуреттүү, сыйкырлуу күчүн жокко чыгарууга чейин барат. Ал эми
«Махабат-наменин» автору дал ушул жер үстүндөгү сүйүүнүн баркын даңазалайт,
адамдарды махабаттын «кулу» болууга чакырат, жигиттин катынан бир мисал:
Миң башка кыз — сенин бир тал чачыңа жетпес,
Жүзүңдүн бир жарк эткен бир нуруна миң нур жетпес.
Эгер теңир тилегимди кабыл этсе,
Сенсиз мага бейиштин кереги жок.
Сен жок жерде кишинин жаны болобу?!
Сен жок жерде өмүрдүн саны болобу?!

Жарык дүйнөдөгү сүйүү, анын ролун жогору баалоо мындан артык болушу
мүмкүн эмес.
«Махабат-наменин» башкы каармандары — бири-бирин терең сүйүшкөн жигит
менен кыз. Кызык жери дастанда жигиттин гана сүйүүгө тунган каттары берилет да,
кыздын ага берген жооптору жок. Жигит сүйгөн кызын мындайча сүрөттөйт:
Сулуулук ааламынын падышасы өзүң, Көркүн менен гүлдүү ааламды жеңип
алдың. Наздуу күлкүңдө таттуулук уялайт, Күмүштөй тиштериңде гаухар уялайт.
Сага деген махабаттан көктө асман эсинен танды. Жүзүң — Ай, Чолпон — сенин
сыргаңдагы асыл таш гана.
Дастанда Хорезми кыздын теңдешсиз сулуулугун сүрөттөө менен гана
чектелбейт, б.а. ал сулуу эле эмес, ал ошону менен бирге акылдуу, сүйгөнүнө кара
санабаган адал, адамгерчилиги бийик, жөн билги, мээрими төгүлгөн жан. Ушул
жагынан Хорезми дүйнөлүк маанидеги махабатты даңктайт, ааламга тете сүйүүнүн
үлгүсүн берет. Ошону менен бирге автор адамдарда кездешчү адепсиздик, зулумдук,
наадандык өңдүү терс сапаттарды жерине жеткире сынга алат. Бул жерде Хорезми
өзү жашаган мезгилге, ошол доордо ушундай тунук махабатка мүмкүнчүлүк
285

www.bizdin.kg

берилбей, эчен ак сүйүүнүн армандуу абалда кала бергендигин да дастандан байкоо
кыйын.
Дастанда жигит бүт сырын ачып, ашыгы үчүн ажалдан да, тозоктон да
тартынбагандыгын билдирсе да, кыз анын жандүйнөсүнүн азабын сезбей коёт.
Мунун баары жигиттин каттарынан айкын билинип турат. Ашыктыктан жолу
ачылбаган жигит сүйгөн кызына мындай дейт.
Менин кадыр-баркымды өлгөнүмдө билесиң,
Мендей азап чексе, Аплотон да жинденер эле.

Өз оюндагысына жете албашына көзү жеткен жигит кыз менен мындайча
коштошот:
Менин сага деген махабатым өлтүрдү,
Эми сенин эшигиңден алыс кетемин, кош бол!
Бирок жигит көңүлү чөгүп, жашоодон кече албайт:
Көңүлгө өзгөнүн махабатын жолотпоймун,
Ыраакта жүрсөм дагы өзүңдү унутпаймын.
Ошону менен бирге «Кадырыңды сокур наадан кайдан билсин, гаухардын
баркын ар ким биле бербес» деп жигит кыздын тагдыры бир нааданга туш келип
калбаса экен деп тилейт.
«Махабат-наме» дастаны бийик гуманизмди, улуу адамгерчиликти жогору коюп,
адамдык арзуу сапаттарды даңктоо менен даана акылмандык жалпылоолорду
жасайт. Ал өз мезгилинин коомдук ой-пикирин билдирүү менен өз заманына ыраазы
болгон эмес экен деген жыйынтыкка алып келет.
«Махабат-наме» дастанынын сюжети жигиттин кызына жазган каты түрүндө
берилиши менен кызыктуу, тили көркөм, көркөм каражаттары ар түрдүү, ыр
түзүлүшү чебер жасалган. Автор көркөм, сезим күүлөрүн ажарлантып берүү
максатында таамай салыштырууларды, сүрөттөлүп жаткан көрүнүш —
кубулуштардын негизги белгилерин ачуучу эпитеттерди, ар кыл мүнөздөгү элестүү
сүрөттөө каражаттарын кеңири пайдаланат: «моймол көз», «ай жүздүү», «кымча
бел», «шекер сөз» ж. б. Ушул жерде дастандын тилине байланыштуу бир пикирди
айта кетүүгө туура келет, анткени «наменин» оригиналынын тилиндеги көп сөздөр
азыркы кыргыз тилиндеги лексикалар менен бүтүндөй үндөшүп турат: ак шам түн,
майрам айы, дөөлөт, саз, ылайык, китеп, кыш, кабыл кылдым, ур, нур, өңдүү сөздөр
дастандын башындагы Мухамбет Кожобек жөнүндөгү алты беттен эле кездешкен
сөздөр. Ушунун өзү бул дастандын накта түрк тилинде, изилдөөчүлөр
белгилегендей кыпчак диалектиси басымдуу роль ойногон түрк тилинде
жазылгандыгын айгинелеп турат.
Поэмада таамай салыштыруулар жыш берилет:
Күн сыяктуу күлдү аалам чырагы.
Нурлуу жүзүн — бейиштин бир гүл багы.
***

Оймок оозун ачылса — шекер чачылар,
Аны көрүп жайкалып гүлдөр ачылар.
***

286

www.bizdin.kg

Боордош элдердин адабият изилдөөчүлөрү Хорезми «Махабат-наме» дастанын
жазуу менен түрк поэзиясына «наме» жанрын биринчи киргизди деген ою толук
колдоого татыктуу. (Буга чейин «Огуз-наме» гана болгон). «Наме» сөзүнүн бир нече
мааниси бар, бул жерде «наме» жанр маанисинде берилген. «Наме» сөзүнүн эң
кеңири тараган мааниси арноо түрүндө жазылган дастан, поэма десек болот.
«Махабат — наме» — дал ушундай дастан. Жигиттин кызга жазган каттары ошол
арноо түрүндө берилет. Албетте, алгач «наме» арноо түрүндөгү ырлар катары келип,
кийин ал дастандык даражага чейин көтөрүлгөн. Бул Чыгыш поэзиясынын жанрдык
өзгөчөлүгү деп каралууга татыктуу.
«Махабат-наме» дастаны бейт түрүнүн ар кыл көрүнүштөрү менен жазылган:
меснеби (аралаш уйкаш менен келген эки жол ыр), фард (өз алдынча уйкашып, бир
туташ түйүндөлгөн ойду билдире турган ыр), кээде газал формаларында, булар
акындын чыгармачылык айкын өзгөчөлүгүн билдирип турат.
Дастанда күйүттүү махабатты даңктоо менен акын өз доорунун коомдуксоциалдык абалы, жашоо, сүйүү, өмүр жөнүндөгү эң сонун көркөм жалпылоолорун
жараткан.

ВЛАДИМИР ПЛОСКИХ

ТАГДЫРДАГЫ БЕЛГИСИЗ БАРАКТАР
Касым Тыныстановдун 90 жылдыгына

«Жолдош Тыныстановдун изилдөөчүлүк эмгеги көңүл бурууга сөзсүз татыктуу,
анткени ал ошо кезде эле европалык тилчилер соңку жылдарда гана... иликтей
башташкан морфинология (тилдин фонологиялык жана морфологиялык
системаларынын өз ара карым-катнаштары менен себептүү көз карандылыктарын
үйрөнүүчү илимдин тармагы) проблемасына толугу менен өз алдынча келген
болчу.»
Е. Д. ПОЛИВАНОВ
КАМАК

Аларды 1937-жылдын 1-августунда камакка алышты. Камалгандан үч күндөн
кийин Кыргыз тили жана жазмасы институтунун кечиккен буйругу менен эки
профессорду тең «профессионалдык мажүрөөлүгү, ишенимди актабагандыгы» үчүн
иштен бошотуп салышты. Анын бири дүйнөгө белгилүү окумуштуу лингвист
Евгений Дмитриевич Поливанов, экинчиси — кыргыз совет адабиятын
негиздегендердин бири, кыргыз илиминин жарык жылдызы Касым Тыныстанов
болучу.
Өлкөдө Поливановдун эмгектерине арналган бир нече окуулар болуп өтүп,
илимий өмүрү жөнүндө китептер, макалалар жарык көргөн. Ал эми Тыныстанов
тууралу маалыматтар жарыялана баштаганына бир-эки гана жылдын жүзү болду.
Дегинкиси сталиндик диктаттын курмандыгы болушкандардын унутулган
ысымдарын эл-журтуна алып чыгуу, тарых чындыгын калыбына келтирүү процесси
республикабызда өтө кашаңдык менен жүрүп жатат. Мурда жашырылып келген
архивдик материалдарын, аны менен бирге эле күнөөсүз күнөөлүүлөрдүн сурак
иштерин карап чыгууга жетишүү гана өткөндүн бизге али белгисиз барактарын
ачып бермекчи.
287

www.bizdin.kg

КГБнын архивдик материалдарынан табылып журнал үчүн сунуш кылынган
төмөнкү барактар Касым Тыныстановдун репрессия капшабына учурашы жана анын
акыркы илимий эмгектери жөнүндө сөз кылат.
Эмесе...
1937-жылдын 1-августунда Кыргыз ССРинин ички иштер эл комиссариатынын
башкармасынын начальниги, мамлекеттик коопсуздуктун капитаны Четвертаков
Карл Маркс көчөсүндөгү 53-үйдө жашаган Касым Тыныстановду «тинтүү жана камоо
үчүн» ордерине кол коёт. НКВД бөлүмүнүн кызматкери, мамлекеттик коопсуздуктун
сержанты В. В. Титов тапшырманы аткаруу үчүн жөнөйт. Сержанттын колунда
Четвертаков тарабынан даярдалган жана анын колу коюлган токтом бар эле, анда
мындай деп жазылган: «улуту кыргыз, Каракол районунун тургуну, ВКП(б)нын
мүчөсү, бай-манаптын уулу, Фрунзе шаарындагы илим-изилдөө институтунун
директору гражданин Тыныстанов Касымга жүргүзүлгөн тергөө материалдарын
карап чыгып анын РСФСРдын Кылмыш Кодексинин 58—II статьясынын негизинде
контрреволюциячыл улутчул уюштургуч ишмердигинин бетин ачты, демек
кылмышкер сот жана тергөө иштеринен качып кетпестигине эч кандай гарантия
жок экендигин эске алып Тыныстанов Касымды камоого жана ага макулдук берүүгө
Кыргыз ССРинин прокурорунан сурайт.»
Токтом шашылыш даярдалгандыгы көрүнүп турат, анда К. Тыныстановдун
кызмат орду жана социалдык абалы туурасында так эместиктерге жол берилген, ал
камалаар алдында институттун директору да, бай манаптын тукуму да эмес эле. Ал
эми прокурордун макулдугу деген нерсе же камакка алынгандан кийин даярдалган
же жөн эле көңдөй формалдуулук болгон деп айтууга негиз берет, себеби тергөө
ишинде прокурордун «макулдугун» аныктаган документ жок. Бирок, 1937-жылдын
1-августу менен күбөлөндүргөн тинтүү боюнча протокол тиркелип калган. Тинтүү
иши эки күбөнүн — Амелькова Евгения Алексеевна жана Байбатыров Адамсалынын
катышуусу менен жүргөн.
Анда төмөнкүлөр катталган:
— «Браунинг» системасындагы пистолет жана анын октору;
— кош ооз мылтык октору менен;
— өздүк документтери;
— түрдүү китептер жана кол жазмалар — 17 даана;
— К. Радектин 1934-жылы чыккан китеби;
— түрдүү фото сүрөттөр — 33 даана;
— паспорт жана партбилет.
Илимий эмгектери. Камалаар сааттагы алынган китептер менен кол
жазмалардын тагдыры алигиче табышмак бойдон. Окурмандардын кеңири
чөйрөсүнө эсептелип жазылгандыгынан болсо керек, К. Тыныстановдун бир гана
илимий ишинин кол жазма көчүрмөсү калган. Ал 1937-жылдын 10-майы менен
күбөлөнгөн «Кыргыздын жаңы алфавити үчүн болгон он жылдык күрөш (кыска
тарыхый очерк)» деп аталат. Ал буга чейин 1924-жылы өзүнүн мектептер үчүн
биринчи «Окуу китебин», 1926-жылы «Чоңдор үчүн алиппе», 1933-жылы «Кыргыз
тилинин терминологиялык сөздүгү», 1934-жылы «Кыргыз тилинин морфологиясы»,
1936-жылы «Кыргыз тилинин синтаксиси» деген китептерин жарыкка чыгарган.
Тыныстановду эң жакын билген киши катары Е. Д. Поливанов биринчи кыргыз
алиппесин түзгөн Арабаев эмес Тыныстанов болгон деп эсептеген.
Алиппенин түзүүчүсү Арабаев деп аталган менен чындыгында аны түзгөндөр
кыргыздын ошол кездеги жаш адабиятчылары Тыныстанов менен Данияров болгон.
Жарым кылым бою жаап-жашырылып келгендигине карабастан Касым
Тыныстанов кыргыз тил илиминин негиздөөчүсү, биринчи кыргыз профессору,
көрүнүктүү лингвист бойдон кала берет.
288

www.bizdin.kg

Ал орус, латын жана араб алфавиттерине негизденүү менен кыргыз кол
жазмасын түзүүгө, кыргыз орфографиясы менен пунктуациясынын принциптерине
ылайык коомдук илимдердин терминологиясын иштеп чыгууга активдүү катышкан.
Е. Д. Поливанов менен К. Тыныстанов кыргыз адабий тилинин негизи кылып
түндүк кыргыздардын диалектисин алышкан. Ант-кени ал диалектиде «Манас»,
«Семетей» эпостору айтылган, ал диалект арабизм менен иранизмден таза болгон,
ал эми түштүк диалекти көбүрөөк өзүбектешип кеткен.
«Кыргыз адабий тилинин ал-абалы республикада жүрүп жаткан маданий
революциянын ыргагынан артта калганы аз келгенсип, анын ылдам өнүгүшүнө да
кедерги болуп жатат. Адис кадрлардын жоктугуна жана иштин начар жолго
коюлгандыгына байланыштуу Кыргыз илим-изилдөө институту азырынча тил
боюнча жарытылуу иш жасай албады». Мына ушундай пикирди К. Тыныстанов өз
учурунда официалдуу инстанцияларга чейин айтып келген.
К. Тыныстанов сунуш кылып Е. Д. Поливанов колдоого алынган кыргыз тилинин
орфографиясынын жаңы реформасынын проекти 1936-жылы кызуу талкууга
алынган. Ушуну менен бирге эле 1935-жылы К. Тыныстанов К. К. Юдахиндин
«Кыргызча-орусча сөздүгүнө» рецензия жазып берүү менен аны бастырып
чыгарууга көп күчүн жумшайт. Бирок, тилекке каршы бул учурда ал агартуу эл
комиссарынын да, кыргыз тили жана жазуусу институтунун да бийлигинде
болбогондуктан Юдахиндин сөздүгүн чыгаруу себепсиз создуга берген. Эки жыл
өткөндөн кийин өзүнүн илимий иштеринин биринде минтип жазган:
«Сөздүктү түзүү ишинде Кыргыз республикасы башка республикалардан артта
калды. К. К. Юдахин кыргызча-орусча сөздүктүн түзүлгөндүгүнө карабастан,
болгондо да кыргыздын жаңы алфавитин биринчи болуп европалык адамдын
колдоп чыккандыгына карабастан бүгүнкү күнгө чейин орусча-кыргызча да,
кыргызча-орусча да сөздүк жарык көрө элек».
Ал эми «кыргызча-орусча сөздүктүн» окурмандардын колуна тиерине дагы
кенен үч жыл бар эле. К. К.Юдахин К. Тыныстановдун бул жакшылыгын унуткан
эмес, арадан жыйырма жыл өткөндөн кийин кыргыздын чоң окумуштуусун саясий
жана илимий жактан реабилитациялоо үчүн бардык күчүн жумшаган.
СУРАК

Касым Тыныстановду камакка алгандан 50 күн өткөнгө чейин суракка чакырган
эмес. 1937-жылдын 20-сентябрынан кийин гана Жуков деген неме К. Тыныстановду
биринчи суракка чакырат да камактагынын анкетасын сабатсыз толтуруп жөн
болот. Басмакананын тааныш ариптери менен терилген типтүү бланк. Өзүнүн
бүтүндөй өмүрүн кыргыз илимин көтөрүүгө арнаган адамды күнөөсүз жерден
күнөөлөп ушунчалык аёосуз каралаган сурак кагазы менен таанышып олтуруп азат
боюң дүркүрөйт. Ал өзүнө эмне деген айып коюлгандыгын дагы билген эмес.
Мына, анын түрмөдөгү анкетасы

Тыныстанов Касым, Балыкчы районунун Чырпыкты айылында 1901-жылы
туулган, кесиби — педагог, тилчи, тил боюнча профессор, социалдык теги — кедейдыйкан (камакка алуу жөнүндөгү токтомдо көрсөтүлгөн бай-манаптын уулу дегенди
эстеңиздер), социалдык абалы — кызматчы, революцияга чейин батрак болгон,
революциядан кийин 1924-жылга
чейин окуган, андан кийин иштеген. Билими
жогорку, 1926—1937-жылдары партияга мүчө, үй-бүлөсү: аялы Турдубүбү, Теңдик,
Эркин, кыздары Бердик, Каниметова Кишимжан, энеси Маркатаева Арпанек.
Болгону ушу. Же көркөм чыгармачылыкка же илимий ишке байланышкан эч
нерсе жок.
289

www.bizdin.kg

Ал чындыгында эле 1901-жылдын 9-сентябрында Пржевальск уездинин Чок-Тал
болушундагы Чырпыкты айылында кедей бүлөдө туулган. 1913-жылы билим ала
баштап 1916-жылы Пржевальскидеги орус-тузем мектебинде окуган. 1924-жылы
Ташкендеги кыргыз-казак агартуу институтун бүтүргөн, ВКП(б)нын мүчөлүгүнө
өткөн. Андан соң Түркстан АССРнын Академиялык борборунун кыргыз бөлүмүндө
секретарь болуп иштеген. 1925-жылдан тартып Кыргыз автоном облусунун
Академиялык борборунун төрагасы, 1927—30-жылдары Кыргыз АССРынын эл
агартуу комиссары, 1928—31-жылдары «Жаңы маданият жолунда» журналынын
жооптуу редактору болуп иштеген.
Ал эми Е. Д. Поливанов бул убакта Кыргыз илим-изилдөө институтунун
директору жана дунган тили боюнча сектор башчысы болуп турган, бир эле учурда
Кыргыз педагогика институтунда сабак берген.
К. Тыныстанов таланттуу жазуучу да болгон. 1919—1924жылдары кыргыз-казак
тилдеринде Ташкенден чыгып турган «Жас кайрат» журналына анын «Мариам
менен Ысык-Көлдүн боюнда» деген аңгемеси басылган. 1925-жылы Москвадан
«Касымдын ырлары» деген жыйнагы жарык көргөн.
Касымдын 1932-жылы жазылган «Академия кечеси» аттуу тарыхый драмасы
ошол учурда катуу сынга алынган. Сындагандар драмадан автордун байманаптарды, өткөндү идеализациялагандыгын көрсөтүшкөн. К. Тыныстанов кийин
өз каталарын мойнуна алган.
«Мен тууралу көп жазышты, мен тууралу партиялык уюмдун көптөгөн
чечимдери чыкты, мен тууралу көптөгөн официалдуу сөздөр айтылды, аларды мына
азыр да угуп жатасыздар.
Биринчиден, менин саясий алган багытым дайым эле сызгычтай түптүз болбоду,
өзгөрүп турду, алмашып турду. Экинчиден азыр тап күрөшү өтө курчуп турганда,
партиялык уюм туура белгилегендей айрым коммунисттердин кетирген катасынын
мисалында элдин кеңири массасын жана партиянын мүчөлөрүн тарбиялаш керек.
Басма сөздөгү менин каталарым жөнүндөгү жолдоштордун айткандарынын мааниси
мына ушунда».
Ооба! Оңой эмес эле. Келечекте жакшы заманды куруу, социализмди куруу
идеясы гана анын күчүнө күч кошуп турган. К Тыныстановду сындоо процесси
ушуну менен эле токтоп калбастан улам күчөй берген. Аны эми көз көрүнөө
каралоого жол бере башташкан. Ошол кезде Борбордук Комитеттин секретары жана
«Коммунист» журналынын жооптуу редактору болуп иштеп турган Султанбеков бир
жыйында: «Мен көптөгөн жолдошторго Тыныстановдун котрреволюционер
экендигин ачык айткамын. Аны окуу китебинен далилдегемин. Көрсө эмне болду,
«же бул техникалык ката, эгер тире коюлуп калганда эле баары өз жайында болмок
деп актангысы келет» деп сүйлөгөн. Султанбеков ушунда А. Токомбаев, Ж.
Бөкөмбаев, Т. Жолдошев, Шакеев жана башкаларга да далилсиз күнөө коюп асылган.
Кийинчерээк ал өзү да Борбордук Комитеттин катарынан чыгарылып
репрессияланып жок болгон.
1935-жылкы тазалоо учурунда К. Тыныстановду партиядан чыгарышат.
АЙЫП

1938-жылдын 1-январы. Элдин баары жаңы тилек, жаңы үмүт менен жашап
жаткан. К. Тыныстановдун алдында белгисиз туңгуюк турду. Дал ушул күнү ага
официалдуу айып тагылды. Анда мындай деп айтылган. «Касым Тыныстанов 1921жылдан тартып улутчул контрреволюциячыл «Алаш Ордо» уюмунун активдүү
мүчөсү, ал эми камакка алынган мезгилде контрреволюциялык улутчул «Социал
туран» партиясынын мүчөсү болгон. Ушул уюмдун борборунун жетекчилеринин
катарында болуу менен ал совет бийлигин куралдуу жол менен жок кылууга,
290

www.bizdin.kg

Кыргыз ССРин СССРден бөлүп кетүүгө жана буржуазиялык-улутчул мамлекет
түзүүгө практикалык иш чараларды жүргүзгөн, капиталисттик өлкөлөрдүн
чалгындоо органдары менен бирдикте РСФСРдын Кылмыш Кодексинин 10 жана 11,
п/-а, 2, 4, 7, 58 статьяларына ылайык кылмыш иштерин жасаган».
Мына ушул боюнча эмнени айтууга болот? Бул бардыгы үчүн «эл душманы» деп
аталган трафареттин бир гана үлгүсү. «Алаш Ордочулардын» идеясы Орто Азиянын
улуттук жаш интеллигенциясы үчүн жакын болгондугу чын. Кыргыздын көркөм
чыгармачыл жана илимий интеллигенциясы 1920-жылдардагы партиялыксоветтик ишмерлери адегенде ушул идея менен «оорушкан», бирок өсүп-өнүккөн
соң бул идеядан баш тартып кетишкен. Бул тууралуу 1930-жылдары К. Тыныстанов
өзү нечен курдай айткан.
А чын-чынына келсек Социал-Туран партиясы деген партия болгон эмес, ал
«буржуазиялык улутчулдарды» репрессиялоо үчүн чекисттердин ойлоп табуусунун
жемиши эле. Мына ушундай партиянын болгондугу жөнүндө буга чейин жаапжашырылып келген бардык архивдик документтердин биринде да далил материал
жок. Чет элдик чалгындоо органдары менен байланышты деген нерсе ошол 1930жылдагы репрессияга дуушар болгон көрүнүктүү ишмерлерге айып катары коюла
берген көндүм жарлык болучу.
Тыныстановду айыптоо ишине Кыргыз ССРинин НКВД бөлүмүнүн
начальнигинин орун басары, мамлекеттик коопсуздуктун лейтенанты Машнин кол
койгон. Кийинчерээк айыптоо ишине К. Тыныстановдун «Таң» жана «Ала Тоо» деген
ырлары «кылмыш далили» катары тиркелип коюлган. Ушул эле иште аны менен
мурун чогуу иштегендердин күбө катары берген көрсөтмөлөрү да бар, бирок
булардын бардыгы. зордук-зомбулук, катуу кысымдын аркасында жасалган жалган
жалаа экендигин билүү кыйын эмес.
22-февралда Машнин К. Тыныстановдун тергөө иштери бүткөндүгүн жана иши
сотко бериле тургандыгын билдирет. 1937-жылдын 16-августунда же Тыныстанов
менен Поливанов камалгандан эки жумадан кийин Кыргыз ССРинин агартуу эл
комиссарынын жаңы орун басары Н. Д. Черкасов (кийин өзү репрессиянын тозогуна
түшкөн) агартуу кызматкерлеринин активинде трибунадан «Тыныстанов менен
Поливанов өздөрүнүн иштеринде контрреволюциячыл улутчул багытты жүргүзүү
менен кыргыз жана дунган тилдерин иритип-чиритишти...» деген. (Кыргыз жана
дунган тили боюнча биринчи окуу китептерин жазган, кыргыз жана дунган
лингвистикасынын биринчи илимий негиз салуучуларынан болгон адамдарга
ушундай деп айтылган).
Кыргыз тили жана жазмасы илим-изилдөө институтунун директору А. Валитов
1937-жылдын сентябрынын башында «эл душманы» деген капшаптын саатсабырынан өзүн саксактоо максатында Кыргызстан БК КП(б)нын биринчи
секретары М. К. Аммосовго докладдык кат кийирген:
«Тыныстанов менен Поливановдун канааттандырарлыксыз жетекчиликтеринин
аркасында Кыргыз тили жана жазмасы илим изилдөө институту иштей баштаган он
жылдан бери өзүнө тагылган милдеттерди талаптагыдай аткара алган жок».
Алдын ала айтып коё турган сөз, репрессия «селинен» алар да кутулуп кете
албаган. Аз мезгил өтпөй А. Валитов менен М. К. Аммосов да камакка алынган.
1937-жылдын 4-сентябрында кыргыз тили жана жазмасы институтунун илимий
кызматкерлери НКВДга К. Тыныстановду күнөөлөгөн дагы бир арыз жөнөтүшкөн.
Анда:
«Сыдыков
менен
Абдракмановдун
контрреволюциячыл-туранчыл
программасын жетекчиликке алган эл душманы К. Тыныстанов биздин институттун
жетекчилеринин (Панов, Шихалов, Жигаловский, Валитов, Батманов) саясий
көңүлчөөктүгүнөн
пайдаланып
кыргыз
тилинин
грамматикасы
менен
орфографиясына байланышкан бардык маселелерди өзүм билемдик менен чечип
291

www.bizdin.kg

жатат. Тыныстанов институтка ар дайым өзүнө пикирдеш чоочун таптын өкүлдөрү
болгон (Карасаев, Шабданов, Сопиев, Идрисов д.у.с.) адамдарды топтоого
жанталашат.
Жаштарды өзүнүн таасирине киргизүү үчүн ар кандай ыкмаларды колдонуудан
кайра тартпайт».
Алар Е. Д. Поливановду каралоону да унутушкан эмес. Кесиптештери:
«Институтта 1934-жылдан бери иштеп келе жаткан профессор Е. Д. Поливанов
Октябрь революциясына чейин Японияга бир же эки жолу барып келген. Ал өзү
айтып жүргөндөй 1917—18-жылдары тышкы иштер Эл Комиссариатында иштеген,
демек, Троцский менен байланышта болгон 1.
Поливанов кылмыштуу элементтер менен байланышып келген, 1934-жылга
чейин морфий жана башка наркотикалык каражаттарды өзү үчүн, өзүнүн аялы (Б.
Нирк — Поливанова) жана аялынын сиңдиси (А. Одоевская) үчүн алып сатарлардан
алып турган.
Поливанов сүйлөгөн сөздөрүндө Тыныстановду жападан жалгыз таланттуу адис
катары белгилей бермейи бар».
Бул документке бир кезде К. Тыныстанов өзү кызматка алган, тарбиялаган
окумуштуулар кол коюшкан. Балким алар өз жандарын сакташ үчүн ушул ишке
барышкан чыгар? Болушу да мүмкүн.
1937-жылдын ошол 4-сентябрында Кыргыз тили жана жазмасы илим-изилдөө
институтунун иши жөнүндө Кыргызстан КП БК(б)нын бюросунун чечими чыккан.
«Борбордук Комитеттин Бюросу Эл агартуу комиссариатынын баштагы
жетекчилери (Жолдошев, Татыбеков, Алиев), Кыргыз тили жана жазмасы
институтуна бир катар жылдардан бери толуп алышкан эл душмандары —
троцкисттер менен улутчулдар (Поливанов, Тыныстанов, Сопиев), алардын жанжөкөрлөрү (Шабданов, Карасаев жана башкалар) институттун маданият тармагын
зыянга учуратышкан, контрреволюциячыл, улутчул, фашисттик расалык теорияны
жүргүзүп келгендигин белгилейт.
Улутчулдардын жана троцкисттердин бул бандасы институтка партияга жана
совет бийлигине жан дили менен берилген кыргыз жана дунган улутундагы жаш
окумуштууларды жакын жолотушкан эмес, кыргыз тилине советтик
интернационалдык терминдерди киргизүүдөн баш тартышкан, орфография жана
алфавит ишин бүлүндүрүшкөн...»
Касым Тыныстанов менен Е. Д. Поливановго сот өкүмү чыгаарына бир жылдан
ашык убакыт бар экенине карабастан тагдырлары чечилип калган.
Тагдырдын парадоксу: Кыргызстан КП БК(б)нын бюросу ушул чечими менен
республиканын ички иштер Эл Комиссары Четвертаковду кызматынан бошоткон
жана СССРдин «Железный Нарком» деп аталган Н. И. Ежовдун карамагына жиберген.
Республиканын ички иштер Эл Комиссарлыгына Н. И. Ежовдун көрсөтмөсү боюнча
Н. П. Лоцманов дайындалган. Ал да репрессиянын кандуу эстафетасын андан ары
ийгиликтүү уланткан.
ӨКҮМ

1

Чындыгында Е. Д. Поливанов 1917-жылдын аягы 1918-жылдын башында тышкы иштер Эл

Комиссарынын орун басары болуп турган. Ал кезде тышкы иштер Эл Комиссары Л. Д. Троцский
болчу.

292

www.bizdin.kg

Сот тез өттү. Бишкекте бир катар кеңешмелерди өткөргөн соң СССРдин Аскер
соту 1938-жылы өзүнүн жабык кеңешинде бир катар тергөө иштерин карап чыкты.
К. Тыныстановдун күнөөсүн моюнга алдыруу үчүн болгону жарым саат мөөнөт
кетти. Бир жыл бою камактын азабын тарткан окумуштуу тергөө тарабынан
коюлган күнөөнүн жалган жалаа жана курулай калп, өзүнүн күнөөсү жок экендигин
айтты. Анын алдында эле түрмөнүн медициналык кызматкерлери Тыныстановдун
ден соолугун иликтеп чыгышып: «нерви жукарып, ашказаны бузулган,
башкалардын жардамысыз басып жүрө албайт, ооруканага жаткырып дарылаш
керек» деген диагноз коюшкан.
Дарыламак тургай Аскердик соттун көчмө сессиясы 1938-жылдын 5ноябрындагы койгон өзүнүн айып бүтүмүн жетиштүү деп таап К. Тыныстановду...
атууга өкүм кылды. Барактын төмөн жагында өкүм тезинен аткарылсын деген
жазуу турган.
Мына ошентип кыргыз совет адабиятынын негиз салуучуларынын бири,
кыргыздын таланттуу асыл адамынын өмүрүнө акыркы кандуу чекит коюлган.
КӨЗҮ ӨТКӨНДӨН КИЙИНКИ КҮРӨШ

«Буржуазиялык улутчул» жана «эл душманы» деген айып тагып, партиянын
токтому менен окурмандардан четтетип күч менен жок кылган Касым
Тыныстановду кыргыз элинин маданиятынан түбөлүккө ажыраткысы келишкен.
Бирок арадан жыйырма жыл өтүп-өтпөй эле биздин өлкөнүн коомдук турмушун
саясий жаңылануунун шамалы каптап келди. Сталин өлгөндөн кийин реабилитация
«согушу» башталды. СССРдин Жогорку сотунун Аскердик коллегиясынын 1957-жыл
1-октябрдагы чечими менен «кылмыш иши жоктугуна байланыштуу» К.
Тыныстанов өлгөндөн кийин акталды. Граждандык жактан акталганы менен ал
дагы эле буржуазиялык улутчул катары идеологиянын таш тырмагынан чыкпастан
кала берди, партиялуулугу калыбына келген жок. Демек, анын бардык илимий да,
көркөм да мурастары партиянын «темир кишенинде» жатты. Тарых жана адабият
таануу илимдеринде ага «буржуазиялык улутчул» деген баа берилип, чыгармалары
жарык көрбөдү, чыгармачылыгы изилденбеди.
Абалдын ушундай болуп жатканына жандары кейиген Тыныстановдун чыныгы
жолдоштору, профессорлор К. К. Юдахин, Б. М. Юнусалиев окумуштуунун
идеологиялык көз караштарын, чыгармачылык мурастарын кайрадан карап чыгуу
өтүнүчү менен бардык партиялык инстанцияларга кайрылып жүрүштү. Бирок,
мындан да эчтеке чыкпады. Кирип келген саясий реабилитация жарым-жартылай
болуп калды: бир жагынан К. Тыныстанов сталинизмдин курмандыгы катары
акталган адам болуп, бир жагынан идеологиялык тең салмактуулукту сактоо
шылтоосу менен (Ж. Абдыракманов, А. Сыдыков жана башкалар) «буржуазиялык
улутчул» жарлыгы тагылган бойдон кала берди. Көп өтпөй К Тыныстановдун
коргоочулары К. К. Юдахин менен Б. М. Юнусалиев куугунтукка алына баштады.
1961-жылдын башында К. К. Юдахин кыргыз элинин маданий мурастарын жана
Касым Тыныстановдун эмгектерин коргойм деп өзү «буржуазиялык улутчул»
аталып, куугунтукталып жаткандыгы жөнүндө Н. С. Хрущевдун жеке өзүнө кат
жазып кайрылган. Эч кандай жооп алалбагандан кийин 30-августта экинчи жолу кат
жөнөткөн: «ушул кичинекей элдин маданий мурастарына байланыштуу
маселелердин тегерегиндеги «менин күнөөмдү» компетенттүү, кара кылды как
жарган калыс комиссия гана чече алат деп ойлойм».
Андан ары окусаңыз партиянын эң жогорку мыкчегерине болгон окумуштуунун
кайрылуусу көкүрөктүн акыркы алсыз кыйкырыгындай сезилет: «...Мен, кыргыз
филологиясына, кыргыз маданиятына жана кыргыз окумуштууларын тарбиялап
өстүрүүгө көп күч жумшаган орус окумуштуусу буржуазиялык улутчул деген жалган
293

www.bizdin.kg

жалаадан кутула албай келатам. Мен карып калдым. Ушул балакеттүү жалаа көрүмө
чейин чогуу барып, башым менен кошо жатабы деп корком». Мындан кийин да К. К.
Юдахин КПСС БКнын идеология боюнча секретары академик Л. Ф. Ильичевге,
БКнын эмгек боюнча бөлүм башчысы, маданият жагын тейлеген Д. А. Поликарповго
нечен курдай кайрылган.
РЕАБИЛИТАЦИЯ

Акырында жасалган аракеттер текке кеткен жок. К. Тыныстановдун
партиялуулугун калыбына келтирүү боюнча 1964жылдын 16-майында Н. М.
Шверниктин колу коюлган КПСС Борбордук Комитетинин парткомиссиясынын
чечими чыкты. К. К. Юдахин өзүнүн тууганы Е. П. Юдахинага катында: «Катюша,
Тыныстановдон «ашкере саксынгандар» жеңилип калышты. Москва ал жөнүндөгү
бул жактын чечимин өзгөрттү. Анын партиялуулугу калыбына келди...» деп кубанып
жазган. Бирок республиканын коомчулугу бул тууралу али кабарсыз эле. Партиянын
чечими элге жарыяланбастан Кыргызстан Компартиясынын Борбордук
Комитетинин «жети кабат мөөрүнүн» алдында басылып жатты. (Калыстык үчүн
айтып койчу нерсе, таанышуу баракчасында мурунку биринчи секретарь Т. У.
Усубалиевден башка Борбордук Комитеттин бюро мүчөлөрүнүн бардыгынын К.
Тыныстановдун иши менен таанышып чыккандыгын күбөлөгөн колдору турат). К.
Тыныстановдун атына чейрек кылымдан ашуун улутчулдук тамгасы басылып, анын
илимий эмгектери, көркөм чыгармалары жөнүндө ачык сөз кылууга жол берилбей
келди. Ал тургай кайра куруу мезгилинде, Кыргызстан БКнын жаңы дайындалган
биринчи секретары А. Масалиев 1986—87-жылдары бир партиялык активде оозумурду кыйшайбай К. Тыныстановду улутчул катары күнөөлөп, кыргыз маданиятына
ал жат адам экендигин айтып чыкты. Илимий, айрыкча адабий коомчулуктун (С.
Жигитов, А. Эркебаев, өзгөчө жазуучу жана драматург М. Байжиев, жазуучу А.
Иванов) тынымсыз кийлигишүүсү менен гана К. Тыныстановдун инсандыгын,
окумуштуулугун кайрадан карап чыгуу, ага коюлган саясий жана моралдык
айыптарды алып таштоо, илимий мурастарынын бардыгына граждандык укукту
кайрып берүү максатында Кыргызстан КП Борбордук Комитетинин идеология
боюнча секретары М. Ш. Шеримкулов башында турган атайын комиссия түзүлдү.
Анан эмне болду дебейсиздерби? Кыргызстан Компартиясынын Борбордук
Комитети чейрек кылым өткөндөн кийин же Шверник башында турган КПСС БКнын
парткомиссиясынын 1964-жылдагы чечимине араң 1989-жылы кайрылып келип
(чоло болбосоң коё кал): «...Борбордук Комитеттин парткомиссиясынын чыгарган
жыйынтыгына макул болуу менен отузунчу жылдары законсуз репрессияга дуушар
болгон кыргыз жазма адабиятынын баштоочуларынын бири, окумуштуу лингвист
Касым Тыныстановдун адабий мурастары боюнча тарых чындыгын калыбына
келтирүү жөнүндө» токтомун чыгарып олтурбайбы! Ошентип, көптөгөн азаптозокко толгон күрөштүн аркасында гана Касым Тыныстанов кыргыз маданиятына
кайрадан кайтып келди.
Акырында айтаарыбыз К. Тыныстановдун илимдеги жана чыгармачылыктагы
эмгектерине бөтөнчө көңүл буруу менен мамиле жасоо керек, мында аны артыкбаш
идеализациялоонун да зарылдыгы жок. Кыргыз элинин маданий мурасындагы анын
ордун туура белгилөө менен бирге сын көз менен кароо максатка ылайык. Касым
Тыныстанов өз учурунун уулу болгон. Анда доордун жетишкендиктеринин да,
кемчиликтеринин да, катачылыктары менен ийгиликтеринин да тамгасы басылган.
Төмөндө К. Тыныстановдун акыркы илимий эмгегинен кыскача үзүндү
жарыялайбыз. Кыргыз маданиятына эмгек сиңирген биринчи кыргыз окумуштуусу:
акыны, драматургу Касым Тыныстановдун тарыхтагы орун-очогун белгилөө менен
анын ысмын түбөлүккө сактап калуу максатында Кыргызстан ИАсынын кыргыз
294

www.bizdin.kg

тили жана адабияты институтуна анын аты коюлса деген тилегибизди билдире
кеткибиз келет.

295

www.bizdin.kg

ОЛУЙА АКЫН НУРМОЛДО
Эл бардык нерсени бирин экинчисине салыштырып туруп сапаттарын ажыратып
аныктай тургандыгын мен оозеки чыгармалар менен кошо олуйа акын Нурмолдо
мударистин, манасчы Кыдыраалы нөшөр төкмөнүн, өлөңчү Устажолдош
барабанчынын мурастарын жыйнап жүрүп иш үстүндө түшүндүм. Билгендер
буларды замандаштарынын кийинки убактарда китеп болуп басылып чыккан
чыгармаларына салыштырып мындай дешти:
«Азырга чейин «улуу» деп даңкталган инсандарга олуйа акын Нурмолдо
мударисти эле салыштырып көрөлү. Эң эле учкай чыккан деп эсептелген Токтогул
менен Жеңижокко караганда олуйа акын Нурмолдо мударистин чыгармаларынын
деңгээли, жүргүзгөн күрөшү, элге эткен эмгеги, а түгүл экөбүнө тең тийгизген
таасири бойунча алганда деле алда канча жогору жана эбегейсиз зор устат:
Жеңижокту Карасуу айылындагы мечитте окутуп сабатын ачкан, төкмө ырчылыкка
дайардаган, тарбиялаган. Ал эми Токтогулду ээрчитип жүрүп атайылап өзү
алымсабак айтышып төгүп ырдаштын сырларын ачып көрсөткөн, диний ыймандуу
таалим берген» — деп айтышты.
Наркул уулу Нурмолдо Темиртегин мындан 155 жыл мурда, 1838-жылы азыркы
Ала-Бука аймагынын Коштерек кыштагында оокаттуу чарбакердин бүлөсүндө
туулган. 1920-жылы 82 жаш курагында ушул эле жерде дүйнөдөн өткөн. Сөөгү
Коштерек мазарында. Олуйа атыгып, бүткүл түрк калкына төкмө акын, жазгыч акын
болуп аттын кашкасындай таанылып, мударистиги андан да ашып элге эбегейсиз
зор эмгек сиңирген.
Өзүнүн Коштерек кыштагына бир кезде аталары курган эски мечитти кайра
жаңыртып тургузуп, балдарды окутууну өзү кайра баштаган. Ортокой кыштагына
мечит салууга демилгечи болуп, мында да имамдыкты колуна алып, балдардын
сабатын ачып таалим берген. Кызылжар, Чаткал, Кетментөбө, Суусамыр
өрөөндөрүнүн болуштары Осмонбек, Баяс, Керимбай, Субан, Сулайманкул, Бекмурат,
Кудайкул, Ороз болуштардын өтүнүчтөрү бойунча олуйа акын Нурмолдо мударис
Аксуу, Каражыгач, Карасуу, Тегене, Жаңыбазар, Акчий, Үчтерек, Суусамыр, Саргата,
Коңурөгүз, Чолпоната ж. б. д. у. с. айылдарга мечит ачуунун демилгечиси болуп,
балдарга таалим-тарбия бериштин жаңы усулун, сабак үлгүсүн шакирт молдолоруна
көрсөткөн. Бул жагдайда төкмө ырчы Жеңижоктун эскерүүлөрү бар. Ал эми
Керимбай болуштун уулдары сынчы Ысакжан менен Алимжандын, манап Бактыяр
менен хан Дыйканбайдын уулдары сынчы Камчыбектин, Кожокул менен
Турсунбектин, Үчтеректик Чоң Байтиктин уулдары сынчы Нургазы менен
Кыргыйдын, Көкүмбай уулдары сынчы Сака менен Мамытбектин, Аксуу
кыштагындагы атеист Ысман Сейиткул уулу менен Субан уулу Дарчибай молдонун,
Нурмолдонун жердеши Назармат молдонун айтып бергендери буга далил боло алат.
Олуйа акын Нурмолдо мударистин унутулбай келаткан себеби — ушундай
эмгектери болуп саналат.
Унутулбас болуп калышынын негизги себеби — элге өзү кеңири тараткан
чыгармалары көп нерсени далилдеп берди. Демек эбактан бери элден жыйналып
келген «Олуйа акын Нурмолдо мударис» деген топтомдо тарыхый окуйалар
камтылган. 70 жыл бойу куугунтуктаган партократия да муну жокко чыгара
албаган. Жазган китептерин «колхоздоштуруу, маданий революция» сөрөй
мезгилинде отко жакканы менен элдин оозунда сакталган чыгармаларын өрттөшкө
күчү жетпеген.
Намеккент (азыркы Наменген) шаарындагы Молдо Кыргыз медресесине кирип
окуп бүтүрүп чыгып, акын Нурмолдо кайра анда мударистикке кабыл алынып
296

www.bizdin.kg

иштеп калган. Индиянын Кашмир шаарына барып олуйалыгын ашырып окуп,
мечит-медресе курдуруп имамдык кылган.
Айрыкча эл тарабынан жогору бааланып, даңазаланып келген чоң өнөрү акын
мударис Нурмолдонун олуйа экендиги. Колунда, көзүндө, бүт денесинде табы
болгондуктан бейтаптарды: дудук, сокур, шал кеселине учурагандарды айыктыра
алгандыгын ошол бейтаптардын небире, чебире, кебирелери азыр да сөз кылышат...
Алдын ала айткан пикирлери айткандай, дегендери дегендей иш жүзүнө
келгендиктен Алимбек датка менен Курманжан датканын кеңешчилигине
чакырылып иштеп турган. Ошондой эле Парикана өрөөнүндөгү элбашылар келип
олуйа акын Нурмолдо мударистен насаат алып турушкан. Кеңешти ал негизинен ыр
менен айткан. Кыргызча түгүл арап тилинде да оозеки төгүп ырдай да, кагазга жаза
да билген.
Эң оболу мына бул айткандары иш жүзүнө келгенден кийин кайсарлар да олуйа
акын Нурмолдо мудариске биротоло маакул болуп кол куушуруп таазим этип
калышкан: «Орустарга каршы чыккандар кырылат. Ошон үчүн элди кыргындан
сакташ максатында Падишах өкүмөтүнүн вакилдери менен элчилик алаканы түзүш
даркер» — деген ал. Бул айткандары келгенден кийин мурда теңсинбегендер да
кайыл болушту.
Анжыжаңда Мадаали
Алжыган дубаналарды
Топтоп дайди, дайисти
Тополоң, салды жаңжалды
Кагыштырып биз жакты:
Кыргыз, орус, кыпчакты
Оурлотуп абалды
Ортосуна өрт жакты. —

деп ырдаганынын себеби, маани-маңызы мындай:1898-жылы Миңдөбөдөгү
ийикчи Мадаали эшен Анжыйан шаарындагы орустарга каршы газават
уйуштурганда олуйа акын Нурмолдо мударис баштаган кыргыздар буга
кошулбагандыгын Курманжан датка кубанып кубаттаган. Козголоңдун байтагы
болгон Миңдөбө, Найман сыйактуу кыйла кыштактар өрттөлүп түп-орду менен
жоготулган. Элинен эч ким калтырылбаган. Козголоңго катышкандар айоосуз
жазаланган. Демек, олуйа акын Нурмолдо мударистин «өрт жакты» дегени да
ушунтип дал келген.
1916-жылы Падишах өкүмөтү Орто Азия, Казакыстан элдеринен, Парикана
өрөөнүндөгү «ар элүү түтүндөн экиден марткер (солдат) алса мейли, алар мөөнөтүн
өтөп үйүнө кайтып келет. Эгерде кимдер марткер бербей койсо, алар кырылат» —
деп жар чакырып элди кыдырып жүрүп ырдаган («Жар чакырам жаранлар — март
жигиттер марткерлер»), Марткерликке ушул саптардын жазып жаткан менин атам
Ырыскул да барып келген... Бирок марткер (солдат) бербей койгон Түндүк
кыргыздар атылып, чабылып, Кытайга үркүп качкандыгы тарыхта белгилүү... Бу
дагы мударис акын Нурмолдонун олуйалыгы.
Эл аралык Улуу Жибек Жолду каракчылардан тазалаш үчүн олуйа акын
Нурмолдо мударис ар дайым күрөшкөн. Кашмир — Мекке — Медина — Коштерек
аралыгында олуйа акын Нурмолдо мударис өзүнүн жолун тоскондорду дубалап
колго түшүрүп алгандыгы жөнүндө эл оозунда көп аңгемеленет: «Тоскондор Жибек
Жолду — тозокулар» — деп ырдаган. Балдарды окутууга бүт мүмкүндүгүн жумшап:
«Бейиши болор байлар мечит курат» деп үгүттөгөн. Дүйнөдөгү эң таза ислам динин
кыргыз-кыпчак элине терең сиңиришке, кеңири жайылтышка дайыма үндөгөн.
Мукаммет алейсаламдын таржымалын, куранды даңазалап чечмелеп ырдаган.
297

www.bizdin.kg

Ошентип олуйа акын Нурмолдо мударисттин ырдаган ыры да, алдын ала айткан
олуйалык пикирлери да, аткарган иши да, өткөргөн өмүрү да баштан айак элдин
эсенчилигине, пайдасына, рухун көтөрүүгө, келечегине ишенүүгө, жаш
таланттардын өсүшүнө жумшалган. Ошондуктан анын 155 жылдыгын белгилөөгө
карата коомчулук кызуу дайарданууда.
КАЛКТЫН КАНЫ КУТКАЗБАЙТ СЕНИ КАНАТ ХАН
(Комуз күүсү)

Иласи аз не чара?
Инсан деген бейчара.
Айласы аз не чара?
Адам деген бейчара.
Жалбашчы деген жол баштайт экен
Кол башчы деген кол маштайт экен.
«Кеңешип кескен бармак оорубайт»
Деп айтсам неге тырышты чекең?
Топто сүйлөйдү чечен,
Батыр болсун бепбекем.
Калмакты жеңген жетең,
Оургуз калкы калмак эмес экен:
«Колундагы тез атар мылтык
Тарсылдап!
Замбиреги дүңгүрөп
Ташка тийсе кулайды карсылдап!
Көзү көргөндү кутказбай терген»
Деп айтсам саган атайы барып
Кайтпадың артка пейилиң тарып!
Кудайдан коркпой,
Пайгамбардан уйалбай
Шайтанны тилиге кирдиң
Канат хан!
Коломолув кол жыйып келип
Ойлонбостон оруска барып,
Капыстан кол салдың
Канат хан!
Катын-баласын жардың
Канат хан!
Түбөлүк балээге калдың
Канат хан!
Кутулбас куйага калдың
Канат хан!
Калкыңы бейпайга салдың
Канат хан!
Каракчыдай качып калдың
Канат хан!
Колуңу кырды кафирлер
Алсыз Канат хан!
Кытайга качтың кутказып башың
Аргасыз Канат хан!
Миң жердешиң атувдан өлдү
298

www.bizdin.kg

Канат хан!
Миң жердешиң ашувдан өлдү
Канат хан!
Кыйанатчы Канат хан!
Кыйалыңа тозок гина жарашкан
Канат хан!
Калктын каны кутказбайт сени
Канат хан!
Кор кылдың кыргызымы герков
Канат хан!
Сен өзүң кыргуз эмес
Калмак бедең Канат хан!
Гөрков Канат хан!
Касым бедең сен өзүң
Аксак Канат хан!
Кор кылдың миң кызыңы
Акмак Канат хан!
Түбөлүк сен тозокусуң
Канат хан!
Уккандардын жүрөгүн канаткан
Канат хан!

Олуйа акын Нурмолдо мударис акешен бул «Калктын каны кутказбайт сени
Канат хан!» деген күүсүн комузчу Ныйазалыга берген экен, ал үйрөнүп чертип, анан
менин барабанчы чоң атам Устажолдош өлөңчүгө өткөзүптүр. Барабанчы
Устажолдоштун оң колунун сөөмөйүнө кыркма чыгып бүгүлбөй калып, бул өтө
татаал кувнү черталбай акем ырчы Орозбай манасчыга өткөзөт. Тилеберди,
Кушназар, Акматалы, Абдыракман деген комузчулар жакынга чейин эле чертип
келишти. Сөзүн 1962 жылы кагазга түшүрүп Абдыракман комузчуга окуп берсем
кошумчасын кошуп жактырган. Черткенде «Тарсылдап», «карсылдап», «Канат хан»,
«гөрков» деген сөздөр кадимкидей сүйлөчү...

299

www.bizdin.kg

ЖАР ЧАКЫРАМ ЖАЛПЫҢА
(Март жигиттер — марткерлер)
Өзү таптак белгилегендей бул «Март жигиттер — марткерлер» Нурмолдонун
ондогон-ондогон жар чакырууларынын бир гана түрү (варианты). Бир айтканын
экинчи ирет кайталабаган олуйа акын ар жерге жар чакырганда ар башкача усулду
колдонгон, ар башкача көркөмдүктө ырдап, көздөгөн багытына элди ынандырууга
үлгүргөн. Мындан башка ондогон түрү эл оозунда азыр да айтылып жүрү. Анткени
— Нурмолдо Түркыстан (Алаш, Туран деп да аташкан) аймагында (крайында,
территориясында) бирден-бир учка чыккан жарчы акын болгон. Ташкент, Кокон,
Парикана, Алматы, Ашхабат, Бишкек мындай турсун Казан, Уфа, Кырым, Кашмир,
Мекке, Мединага чейин барып ырдаган, арапча да кадимкидей ырдай алган.
Улук олуйа акын Нурмолдо абакебиз арап тилинде кадимки арап акынындай
ырдай алганын менин Ак-Там кыштагымдагы жердештерим Сүйөркул сопу, Молло
Абди, Мирүсүп, Миржакып, Мырзакал, Устаажимат, Хамит, Устажолдош, Молло
Алимбек, Молло Мусабай, Мырзакарим, Сатиш, Жолдош, Темир, Ракман, Сатыбалды
молдолор бизге чейин айтып жеткиришти. Нурмолдо Самаркент, Ташкент, Мары
сыйактуу шаарларда арап тилинде төгүп ырдаганда ал жерлердеги араптар минтип
сурашчу экен: «Кайсы жерлик араптансыз?» деп. Айт-арапаларда Саафид-Билал,
Шахимардан, Сулайман-Так, Ыдырыс-Ата Азирети-Баба, Арстанбап, Кожо-Кент
сыйактуу мазарларда арапча төгүп ырдаганда зыйаратчылар аркасынан эрчип, КошТерек кыштагына чейин жеткирип келчү дешет. Мындайларын айта берсек
арыбайт...
Демек — Нурмолдонун тили кыргыз-кыпчак, түрк элдерине гана эмес, арап
элдерине да түшүнүктүү болгон. Нурмолдо кош тилдүү акын, ырчы, жарчы.
Кашмирде, Мекке, Мединада да жар чакырган дешет. Маселенин маңызы,
Нурмолдонун улуулугунун сыры мына ушундай уйулгуп жатыры. Анткени
Нурмолдо улук олуйа болгон. Ошон үчүн аны «Түркыстандын Ак эшени» (Алаштын,
Турандын Ак эшени») деп аташкан. Бул сырын эми гана айта алууга мүмкүн болуп
туру. Нурмолдо орустар жаңы кире баштаганда «каршы чыкпайлы!» деп ырдайм деп
кагуу жеп да калган дешет. «Каршы чыксак кырылабыз» деп айтканы чындыкка
айланган, кийин гана кайрадан баркы көтөрүлгөн экен...
«Март жигиттер — марткерлер» деп 1915—1916-жылдары жар чакырган.
Ошентип, 1916-жылы Түштүк Кыргызстан гана эмес бүткүл Парикана өрөөнүнүн,
Ташкент аймагынын эли кырылуудан аман калган. Нурмолдонун насыйатына
ынанбаган Канат хандар калкын кырдырып алганы тарыхта даана белгилүү.
Демек, Нурмолдонун олуйалыгын ушундан улам эле так билсе болот. Эмесе ошол
«Жар чакыруунун» бир түрүн окуп, өзүңүз талдап көрүңүз.
Биссимилла ираим
Бир Аллах кылып ырайым
Кырылыштан сакташтын
Кыйырын айтты. Улайын.
Аман-эсен болгула
Ардактув калкым илаим!
Тувулганда пендеси
Ырысын увучтап Кудайым
Ааламга чачып жиберет
Билбегенге не чара

300

Билгендерге мубарек.
Адам деген бечара
Дүнүйөгө бир келет.
Турмуш менен алышып
Түшүнбөйт муну илгерээк.
Каерге түшсө ырыскы
Пендеси терип жеп келет.
Бир шылтов менен барылат:
Совдагер болуп же желдет,
Киши деген байкушуң

www.bizdin.kg

Сезбейт муну кежеңдеп.
Терип жешке ырысын
Тентип жөнөйт кедеңдеп.
Марткерлик деле ушундай
Сапардан десек эп келет.
Алашыңын Акешен
Айтыбатат саламны.
Түркыстандын Акешен
Таратыбатат саламны.
Туранынын Акешен
Таазим кыдат саламны.
Ат жетпеген алыска
Жазыбатат саламны.
Оңго-солго кат берет
Оң колго уштап каламны.
Жар чакырам жарандар
Жарылбасын араңар.
Ак нийеттер алып бак,
Кара өзгөйлөр карап бак.
Кармабасын байагы
Карт тырмачув касалиң?
Нускабатат баарыңа
Нурмолдодой эшениң.
Овлукмалар ойлоп бак,
Опкокторум жойлоп бак,
«Оврутпасын байагы
Өрт койувчу касалиң.
Ойлоп айтып баарыңа
Нурдун сөзүн сүйлөгөн
Нускабатат пайкагын
Нурмолдо деген эшениң.
Куттув өмүр өткөзгөн
Карынын габин айтагай.
Жигиттин тынчын тилеген
Жарыңын габин айтагай.
Бир пикирге келишти
Баарынын габин айтагай.
Кырсыктан тышта болушка
Жааминин габин айтагай.
Аманаттан кутулуп
Анан үйгө кайтагай.
Мааракеден куп маырып
Четте турган бери кел.
Олжо-буйла авжалып
Кете турган бери кел.
Аш-паш дебей байгеге
Жете турган бери кел.
Аксакалдар геп айтты
Азыр тыңда деп айтты.
Бектербеги геп айтты
301

«Баарың эшит!» — деп
айтты.
Жалпы журтту аралап,
Нурмолдо өзүң кабарлап
Жар чакыргын» — деп
айтты.
Ташкент,
Кокон,
Кожокент
Кенттерге айттым бу гапти.
Анжыжан, Өзгент, Парикана
Жеткенде айттым бу гапти.
Ош, Жаллабат, Маргалаң
Намеккентте бу гапти
Түркүн айттым баарына
Түрлөндүрүп бу гапти.
Кетмен-Төбө, Сувсамыр,
Апайга айттым бу гапти.
Боурлошум Бадакшан,
Жанайга айттым бу гапти.
Чылмайран, Аксы Курама
Далайга айттым бу гапти.
Байбы? Гедей? Совдагер?
Малайга айттым бу гапти,
Мардикер барсаң байыйсың
Таалайга айттым бу гапти.
Укпай калдым дебеңер,
Увугуп кайга жебеңер.
Эшитпей калдым дебеңер
Эзилип кайга жебеңер.
Билбей калдым дебенер
Бирегей кайгы жебеңер.
Олуйата, Ачматы,
Таласта айттым бу гапти.
Арбагына сыйынып
Манаска айттым бу гапти.
Тегеренип Туранды
Апашка айттым бу гапти.
Элет, кыштак, шахариң
Жарашка айтты.ч бу гапти.
Аркага барып ашыгып
Ысык-Көл, Нарын, Чүй боуры
Алдувга айттым бу гапти.
Канат хандай зоруна
Малдувга айттым бу гапти.
Каршы чыккан болбоду
Көптөн акыл түзөттү
Калайык бүтүн колдоду.
Каршыгып кайда барасын
Кыпчактыктын жарасын:
Койкоңдосоң корозчо
Картыны тырмап саласың!...
Ийреңдетсең найзаңы

www.bizdin.kg

Ихражгэ ихраж аласың!...
Мадаличе «маштансаң»
Чайрактасаң келжиреп
Кырылган бойдон каласың.
Чарыгың бовойт «замбирек»
Балакетке каласың.
Токтогулдай томолой
Жакшылар тартар жаласын.
Учарларың тандашып
Түбүнөн кыркар канатын.
Мыктыларын жалалап
Мыктап ачар «сабатын».
Эр-бүлөнү мындай кой.
Кырылар катын-калачың.
Такыр тирүв койбогой
Түрк мусулман баласын.
Кайаша кылсан кайкандап
Тозокко күйүп-жанасың.
Уругуңа дов кеткей
Тукумун тартар чаласын.
Нары кылсын кудайым
Бу бетпактык санаасин!
Башка сөзнү таштайлы
Жарыйадан баштайлы.
Жар чакырам жаранлар
Жарылбасын араңар.
Аллахтын буйрук бу дагы
Айак-башын караңар.
Бурулбай тиктеп тургула
Бу сөзгө көңүл бургула.
Тике тиктеп тургула
Түбүнө көңүл бургула:

***
Жаврупадан ашталып,
Жахандик уруш башталып
Жутунганда биз жакка
Жахангир орус кашкайып
Йолун тосту йазитни
Жаами милдетти башкарып.

***
Ингилис, фараң, алманның
Аскери каптап жалмаңдап
Атып келе жатыры.
Байлыкты көздөй жутунуп,
Басып келе жатыры.
«Түрк калкын тегиз кырам»
— деп
Баш көтөргүс кылам деп
302

Шашып келе жатыры.
Овзуна кирсе аппак ит
Капкара болуп чыгат-у
Сасып келе жатыры.
Көрүнгөндү кул кылып
Сатып келе жатыры.
Дүйнө-мүлкүн талашып
Чачып келе жатыры.
Адисиден аждарха
Ашып келе жатыры.

***
Йолун тосту ашкере
Жахангир орус аскери.
Жардамга бизни чакырды
Баспайлычы тескери.
Октон алыс оурукта
Иштегенге кечкери
Марткерликке чакырды
Келгиле деп ичкери.
Март жигиттер-марткерлер
Мусулмандын аскерлер.
Жардам берип коңшуга
Ар-намысты апкелер.
Аллах колдоп силерни
Ар бириңе нап берер.
Кожойу-Кыдыр жыловлоп
Кошулгасын нак берер.
Кайра тартпай баргыла
Кыйрыңа соуп бап келер.
Негизиге келегей Не керек?
Айтып берегей...
Асасына келегей
Аныгын айтып берегей:
Элүв түтүндөн экиден
Эр жигиттер жарагай.
Элүвбашы, онбашы,
Ыстарчыбыз жана бай,
Кошумчасын ар түтүн
Кошуп колдоп алагай.
Аттап, тондоп экөбүн
Атыс жолго салагай.
Бир жылдык азык өзүгө,
Бир жылдык азык үйүгө
Баптап
бергей
накалай.
«Байыйсыңдын» мааниси
Мына шунда каран-ай!
Берилет бекер ат, тондор
Азык-овкат жана май.
Барганлар Орусийага
Ан казып, кыйат карагай.

www.bizdin.kg

Март жигиттер-марткерлер
Уруштан алыс иштешет
Мусулманның аскерлер.
Алманга орус согушат
Мусулман иштеп болушат.
Болушпасак алмандар
Бизни басып сойушат.
Мардикерге барбасак
Алманлар көзнү ойушат.
Март
жигиттер
—
марткерлер
Мусулманнын
аскерлер
Жардам берип коншуга
Ар-намысты апкелер.
***
Кеңешкиле жаранлар,
Келишишке жаранлар.
Араздашып кетпегей
Ак Пааша менен аранар.
Шайтан тилге кирбегей
Шым кылбасын арамлар.
Кырылышып калбагай
Кележакка караңар.
Оноп алар ортону

Өнүп-өссүн балалар.
Март
жигиттер
—
марткерлер
Мусулманның
аскерлер.
Жардам бергей коңшуга
Ар-намысты апкелер.

***
Аллах чачкан насипти
Пендеси терип йеп келгей.
Марткерликке мунасып
Март жигиттер бап келгей.
Ак жол болсун эмесе
Аны буйрук текшергей.
Эл четинде эр жигит
Эли үчүн бел жигит.
Керек болсо калкыга
Жов бетинде шер жигит.
***

Овмат берсин баарыңа
Оо, пенде, суран ак тилек
Оомийин облоов акипар
Овматтуапар сак келет.

Нурмолдо элди кыдырып бир жылга жакын жар чакырган соң 1916-жылы менин
атам Ырыскул Аксы дубанынан Арстанаалы миңбашынын жетекчилигинде миңден
ашык мардикерлер менен кошо өзү онбашы болуп мардикерге жөнөгөн. 1917-жылы
кайтып келсе укеси Орозбай манасчы анын Белоруссийанын ГОМЕЛЬ токойлорунда
кызмат кылганын —, карагай кыйганын, «мусулмандын аскерлер» болгонун кошуп,
Нурмолдонун ушул «Март — жигиттер — марткерлер» деген жар чакыруусун ырдап,
«Калктын каны кутказбайт сени Канат хан» деген күүсүн чертип тосуп алган. 1941жылгаче, аскерге кеткенче Орозбай акем буларды аткарып жүрдү. Согуштан кийин
анын шакирти Акматаалы ырчы улантты. Жердешим Тилеберди комузчу, Иримжит
аймагындагы Кушназар комузчу бардыгынан жакшы аткарар эле. Кийин 1965жылы диний сөздөрүнүн ордун актай калтырып жазып Кушназар комузчуга окуп
берсем кыйла кошумчасын кийирди. 1992-жылы калыбына келтирдим.
НУРМОЛДОГО ЖЕҢИЖОКТУН АЛГАЧ УЧУРАШКАНЫ
ЖЕҢИЖОК:
Ассалоому алейкум
Адамды салар кен жолго.
Аллахтын сөзүн ырдаган
Атагы чыгып он-солго
Айтып көнгөн ар гепти
Акын, опсун Нурмолдо.
Абакем бизни окутуп
Алхамду берген ар жолдо.

Кудайдын мөөрүн көрсөткөн
Карматып калем он, колго.
Аксы, Талас, Парикана,
Акындарын чайкама
Айтышып баштаар чон жолго.

303

***
Аттин-ай, арман, эскилик!

www.bizdin.kg

Аксаткан экен шексинип.
Карангыда жүрүпмүн
Кайгырдым эми кеч билип.
Шоркелдей боло жаздап мен
Шорлоткон
экен
каскилик.
Ташыркаткан далайга
Ташкарадай кескилик.
Ташкындатты талапты
Тагдырымы тез билип.
Садык болгон адамдай,
Айыке эжем апамдай,
Алдейлеп сизге жеткирип.

Кош-кош тамга чыздырып.
«Ажынааме» 123 атүгүл
Айттырдыңыз түз кирип. 124
Не десеңиз ошону
Нийет кылдык биз билип.
Асарлариңиз 125 алаамат:
Бакыйлыктан керемет,
Билгендиктин изгилик.
***

***
Билим берип жети кып,
Окуттунуз эки жып.
«Алиббени» үйрөтүп
Аллахтан келген ачык сыр,
Арапчаны сүйлөтүп,
Жамандык эмес-жакшычыл,
Он жолго салган мүнөзүн
Оңбогурду какшыкчыл.
Кожосу болуп колдогон
Кимлер болсо тапкычыл
Ар баланын зейнине,
Ар тамагы деерине
Аңдата билген акылчыл.
***
Атамдай болгон устатым
Аңдадым сизден куш катын
Айанбай жазып күнү-түн
Апдым билиг нускасын.
Алкулум десин бир Аллах
Адамдан ийман учпасын.
Аман кылсын жараткан
Ардагы сиздек туткасын.
Анча китеп окушка
Айоптор болдум устазым.
Алдык күчтү үрөп да,
Ар кыл өзүм сүрөп да
Аалимдиктин ушпасын.
***
Шариатта ийгилик,
Шатгандырур билгилик.
Аспийеттеп сезимни
«Аптийекни» билдирип.
Кат жаздырып көрдүнүз,

«Ажынаме»—китептин аты
Айтгырдыңыз түз кирип — Нурмолдо
дарс бергенде «бисмилла» деп келип эле бир
молдо баладан сурап же айтып ийчи экен)
Масек ырчынын эскертүүсү —Р. К.).
125
«Асарлар»
—
Нурмолдонун
чыгармалары. Билегенсопу — философ.
123
124

304

www.bizdin.kg

Адамдыктын жөн-жөнүн
Ар ким иштейт көнгөнүн.
Уйада куш не жесе
Ушуну алат — көргөнүн.
Укмуштатын ырдашты
Улантсам деп өксөдүм.
Ырыңыз кирет түшүмө
Уктабай күн-түн көксөдүм.
Кыз ойундун секетпай
Кырынан өйдө өспөдүм!
Ыраса кайгы жеп жүрүм,
Ыровлосоңуз деп жүрүм
Ырчыпыктын өрнөгүн.
***
Баитни 1 издеп вакилин
Бойлоп мухит сахилин 2
Шерлерни 3 көрүп толкунун
шаирни сезип акьшын
Тилеп жүрдүм кудайдан
Тенсинбестен бакылын 4.
Бир гина сиз мен үчүн
Барисинен жакыным.
Аңга тыгып кеттиңиз
Айтышып ырын Бакынын.
Ошо замат табасыз,
Орошон сөзнү даанасын,
Акындыктын шакилин 5.

***
Билесиз бала мүнөзүн
Билгизер бекен үн өзүн?
Кечиргейсиз кетилсе,
шакиртиңиз күнөсүн?
Шак келтиргей дайыма
Шаарийаттин сүрөөсүн.
Кемчилик болсо көргөзгөй
Келе жак күчүн үрөсүн.
Нөшөр төкмө үйрөтеөй
Насипке назми 6 түнөсүн.
Өзгөлөрдөн озушка,
Өзүңүздөй болушка,
Паанайыңыз сүрөсүн

***
Сурабапмын тегиңи
Затың кандай Жеңижок?
Өтө болуп калыптыр
Атың кайдын Жеңижок?
Ачуву болур йакшыны
Насилинде кеги жок.
Назми чыкты гебиңни
Тегиңде ырчы бар окшойт?
Йок еде мындай Көкөдө
Түбүндө шаир шаңы ойнойт.
Йашырбай
айтчы
сырыңы?
8
Жаңырыгын жаң козгойт?
Гебинде кыйла чулу бар
Лаңылдап келур лаңгари
Дарчыдай муңу жан козгойт

НУРМОЛДО:
Валейкума вассалам:

Баит — ырдын түрү.
Сахил — жээк.
3 Бакыл — көрөалбас.
4 шер — ыр
5 шакил — түркүн түркүн
6 назм — жөндөмдүүлүк
1

Валиден жолду жаңсаган,
Кемсел кийген жеңи жок
«Аала молло» деп йүрсем
Акындыкка еби жок.
Кыз ойуннун эркеси
мындан башка шеги жок.
Кыска ырчы — деп жүрсөм
Шакирттерим ичида
Салышувчу деги жок
Акын чыкма белең сен
Айтышарга теңи жок?
Бар болуңуз жаханда
Балакайым Жеңижок?
***
Устаттары актама
Жаш инсанни мактаба.
Өксүп калур овлугуп:
Зыйаны эки жактама:
Каты чуркап күйүгөр,
Бой көтөрүр башкага...
Капа бсшур жөнү жок,
Кемсел кийген жеңи жок
Билегенсопу сөзүгө
Балбалакташны эби жок.
Ырдан хам болгой шакиртим
Атыңы койгом Жеңижок. 7
Айта берсең сөз жеткис
Ай-ааламны чеги жок.

7 Нурмолдо окутуп жүргөн чагында эле,
кееде ысмын унутуп калып «Ой, жеңижок
бала» деп чакырчу экен. Бу Өтөнү
жашыруунун бир себеби окшойт...
8 жаң — чулу темирди илип койуп,
коңгуроо ордуна уруп добуш чыгаруу.

2

305

www.bizdin.kg

***
Эр бовос элдик ени жок,
Эреркебе жөнү жок.
Садыр болур Айыке
Эжеңен башка эч ким жок.
Ушундайча чакырып
Жакшы иш болгон-шеги жок,
Билбейди сырны башкалар 1

1 «Билбейди сырны башкалар», «касам
ичебиз» — деп жашырышына, Күсөй, Жүсөй
да жаш атүп кетишине карагандай Чоңдунун
тукумун курутувга касташканы көп окшойт.
Ошонун бири Ташкарынын аалади имиш. —
Масек ырчыньи эскертүвсү. — Р. К.

306

www.bizdin.kg

Тарапкерлер көңүл ток.
Бу дүйнөдө ак сырны
Йакындар билсе-өөнү йок.
Куп десең-касам ичебиз
Тилибзни сөөлү йок.
Агытпагай опсунум
Ырдай бергин Жеңижок.

***
Болгонлорну өзүдөй
Айталасыңбы, Женижок?
Суровго жоуп тайманбай
Кайтарасыңбы, Жеңижок?
Жашыкларча бошошуп
Такалбайсынбы Жеңижок?
Бир сөзүннү жортокчо
Кайталайсыңбы Жеңижок?
Ылайда жүргөн тайлактай
Тайгалайсыңбы Жеңижок?
Йаманларча шолоктоп
Айкайлайсыңбы Жеңижок?
Сынак ушул имтихан 1
Байкагансыңбы Жеңижок?

ЖЕҢИЖОК:
Илайлаха алхамду
Ыргап колдо каламды.
Молло кылып чыгарган
Карангыдагы адамды.
Илимий жолго жетелеп
Тайтайлатып кадамды
Түбөлүк кантип унутам
Нурмолдодой абамды
Сардалдув жолго жетелеп
Сансыздаткан 2 санаамы
Оң четинен билдирген
Он сегиз миң ааламды.
Ыр мухиттен энчими
Аламбы жаки каламбы?

Имтихан — экзамен
сансыз — кыпчак
«миллион»

***

Биринчи көргөн сагаттан
Көңүл бурган едиңиз.
Жашык болбой курч болуп
Тегин билсин дедиңиз.
Унутпастын улагай
Эбин билсин дедиңиз.
Эркелетип ниспалап 3
Эрктин камын жединиз.
Сиз айткандай назми бар
Сыйкыр чалыш тегибиз.
Чычалактык чырчылга.
Чыккан эмес кегибиз.
Болгонлорну айтайлык
Бошотпостон эми биз.

***
Кыйын болсо устазы
Кызыйт ырчы чыкмасы.
Үйрөтүр оңго жетелеп
Чыйралтар чыган ыкмасы.
Солго буруп төтөлөп
1
2

Сынап көрүр кысмасы.
Имтихандай ынтылтар
Илегөй сөзнү кычкачы.
Өөндөрүн апташтар
Өөнөгөндөй бычмачы.
Ырыскылув ырдан хам
Болойбу шакирт нускасы?
Канат, куйрук жетилтиң,
Кааласаңыз кыскасы?
Собопдорду казкатар
Курадыңыз овлуйам.
Түпкү ата-тегимни
Сурадыңыз овлуйам.
Атымы койуп «Жеңижок»
Азилдешип көөнүмү
Уладыңыз овлуйам.
Ак насилдүв кеги жок
Кувнадыңыз овлуйам.
Азырак айткан ырымы
Сынадыңыз овлуйам.
Териштирип тегими
Атап өздүк эними
Кынадыңыз овлуйам.

диалектисинде

307

***
Болгонлорну болгондой
Айталамын устатым.
Суровго жоуп тайманбай
Кайтаралам устатым.
Жашыктарча болбурап
Такалбаймын устатым.

3 ниспалап— кошумча ат койуп, кошумча
ысым койуп.

www.bizdin.kg

Ыпайда жүргөн тайлактай
Тайгаланбайм устатым.
Папот така жоргодой
Тасырактайм устатым.
Жакшы менен жаманды
Ажыратмайын устатым
Адам бапбойт ааламдын
Таанымайын ниспасин 1
Эми сөзнү элейин
Эн түбүнө келейин:
Жорго болсом-жортондоп
Жобурап неге желейин?
Өмүр бойу бирөвгө
«Касам ичкин» дебейин.
Чындык болсо өзүндөй
Чычалап буга не дейин?
Тапкандыкымес наристе
Баккандыкы эгейим.
Башкаларга өз атам
Көкө дебей не дейин.
Сурадыңар силерге
Тегими айтып берейин.

ай.

***
Адамды Аллах ылгайбы
Андалатат кур кайгы.
Аңдаса муну овсарлар
Ар кыл — ар кыл бурбайбы.
Бапылдатып ушакты
Бахасын төмөн чыргайды.
Бекитилсе болобу
Бектеп бекем мындайды.
Бала тапкандыкымес
Баккандыкы турбайбы.
Өлөрүмдө оңолткон
(Чындык сөздү ыдайлы)
Көкө мени торолткон
Тансам кудай урбайбы:

***
Биссимилла. Түбүм Түрк
Уркум кыргуз — кылы кырк 2
Урувум кутчу 3 илгерки,
ниспасин
—
мында
ааламдын
табышмагын,
жашырын
сырын
деген
мааниде.
1

2

кылы кырк — кырк кыл уруу.

308

Аталыгым каратал
Бабам улук Чонду ырчы.
Чоңатам Күсөй ажы экен
Өз атам Жүсөй чоң ырчы.
Ана шүнтүп тегими
Аксакалдар жорувчу.
Такташышып түбүмү
Калыстарга койувчу.
Жашырын айтчу жакындар
Айыке, Садыр, Нурмолдо
Бакытымы корувчу.
Күн чыккандай жаркырай,
Төрөгөн апам Салкынай.
Торолтуруп аспеттеп
Баккан апам Алтынай.
Кызыл этти чыңаган
Кызырдай колдоп жаркып
... 4 Андан бери Айыке
Ажайып эжем наркын ай.
Атамдай Садыр тагамчы
Аркалап бакыт калкым ай.
Алтынга бөлөп эсейтги
Айда өсүп, күндө жаркымай.
Ата журтум — кыргызым
Алаамат укмуш салтыңай.

***
Түгү калган түпөктөн
Түшүндүрүп түптү өткөн,
Калыстар минтип айтувчу:
«Сары таман күлүктү
Сар айазга сувутуп
Сайапкөй — тапкөй сынчы
өткөн
Сакалын кувдай агартып,
Санат ырды көп айтып
Кутчудан Сартпай, Чонду
өткөн.
3

берет.

«кутчу,

кушчу»

Булардын

деп

түбү

айтыла
«кутлук»,

куттук» уруусу болуп эсептелет. —
Масек ырчынын эскертүүсү. —Р. К.
4 ... үч чекит ордуна канча бир сап
ыр болгонун, бул Масек ырчынын
таптакыр эсинен чыгып кеткенин
айтат. Ошондуктан ордуна үч чекит
койдум. Р. К.

www.bizdin.kg

Кулак салган ырчыны
Курчутуп далай дегдеткен».
деп айтышкан ырчылар
Дарыган жетик сынчылар
Мунун бири Нуракем.

***
Эранларча чыдайын,
Эми сөзнү улайын.
Энчисин берур түбөлүк
Эге болсун кудайым.
Вакыйа өтсө ушундай
Овлугуп неге бурайын?
Өйдөлөр йана бактыбыз
Огоче чыдап турайын.
Ай эже багам силерди
Жаңы ырабат курайын.
Чыгарур менин атымы
Устатым кылып ырдайым.
Кеде жакка жазылып
Кагазда калсын ырларым.
***
Жөнүм жок менин тумчугар
Жаным келди унчугар.
Териштирсем тегими
Теңир сүйгөн сыр чыгар.
Көрө албаган гөр душман
Көп жамандап тырчыгар.
Периштелер андайды
Ташпараңдап кырышар.
Аллах деген пендеге
Алтын айак ырыс бар.
Ай нийеттин насибин
Азырлашып турушар.
Анакей шарактап агат
Аалам деген улук шар.

НУРМОЛДО:
Тегиңи элиң йакшы айтты.
Түшүнтүп тууру кашкайтты.
Көргөмүн бабаң Чондуну
Түз сөзү көпкө жашартты.
Теңирим сүйүп кудурет
Токсондон аша жашатты.
Карыгыча кайбарың
Көп санатты такшалтты.
Жөөлөшкөн ырчыны
Жеңип көзүн кашайтты.
Сары-Арка, Париканада
Аңдабасты какшатты.
Өзүмө берген өнөрдөн
309

Өнөгөлүв насаатти.

***
Чоңатаң Күсөй курч еде
Човжайды билген сынчы еде.
Молла Кыргыз мадраса 1
Окуган окумуш ырчы еде.
Топ жыйында эч кимге
Сөз бербей ырдап турчу еде.
Топ ырчылар асылса
Тобу менен сүрчү еде.
«Дарт» дегенге — «балее»
деп Даанышман сокку урчу еде.
Ажыга кетти адымдап
Ал жылы ысык курч еде.
Айерде аптап уруптур
Адамдык тагдыр бу деле... * * *
Билемин атаң Жүсөйдү
Билими күндө күчөйдү.
Мечиттен окуп жүрсөйам
Мударистердей күчөдү.
Санатты сабап Чондудай
Санааси 2 күндө түтөдү.
Сени тапты кудайдан
Салкынай апан екөбү.
Пешенеге жазган да
Бел кылып, «өс» — деп
көксөдү.
Ныйаз 3 койсо Баба-Ата 4
Оң чачын күндө өсөдү.
Ар бир киши үмүттө
Аңсап жашап өтөдү.
***
Тулпардан калган туйагым

Молла Кыргыз мадраса — Намекент
азыркы
Наманган
облусунун
байтагы
Наманган) шаарындагы мадраса.
1

2
3

санати — өнөрү
Ныйаз

—

мазарга

атап

баланын

башынан мазар жагына койгон чачы. Мал
жетелеп барып сойуп ныйазды алат.
4

Баба-Ата бала тилегендердин мазары.

«Баш тилесең Баба-Ата мазарына барып
сыйын» деген ылакап бар. Жакуткан Манасты
тилеп ушу Мазарга түнөгөн имиш, Жаңы-Жол
районунун
аймагында.

Кашка-Сув

айыл

кеңешинин

www.bizdin.kg

Шумкардан
калган
тырмагым.
Сарувга 1 келип ата-енең
Сен тынчыбай ыйладың
Түнү-күнү басылбай
Тагаларың кыйнадың.
Апарды кайра Таласка
А дагы сенин зыйнатың.
Апкирди күмбөз Манаска
Тып басылды ыйлагың.
Сен бешикте экенде
Кейитип зейнин кыйланын
Жүсөй өттү дүйнөдөн
Таппады эч ким илажин 2
***
Эки жашка чыгарда,
Эселеп багып турарда,
Салкынай өттү дүйнөдөн
Сыйпаткансыдык жыланга.
Сени баккан Аптынай
Сеп болдуң Көкө тувганга.
Дарт дабасы табылур
Дүң кылып айтса дубанга. ...
Түбөлүк калды өкүнүп
Геп айтып ашык булганба...

1

***
Ажы Күсөй ачгөндө
Айабай көп ел келгенде,
Атан Жүсөй мүрт кетип
Азапка тувган көнгөндө,
Атыңы койду Чонду аба
Абайлап сөзнү жөн-жөнгө:
— Күсөй билан Жүсөйнү
Орунун өтөлөгөнгө
Өтө аталгай чеберем
Не пайда өпкөлөгөндө.
— Деп койгон бабан ысмыны
Жар болуп көкөлөгөнгө.
Жарар деп күтүп жүрүбүз
Максатын өтөлөгөнгө. »
***
Кувса майли Ташкар

Сарувлар болду баш паана.
Пас кишидей өксүбө,
Эки көзүн йашлама.
Мыкты чыксаң болушур
Аксы түгүл Парикана:
Арка болур Анжыжан 3
Алай, Төшкент, Согдиана 4
Колдойт Кокон маскани
Кемтигин калгай бар йана?
Ийласи кетип чакырур
Алдына түшүп Ташкара.
Зардалдув йигит сен болгой
Сарувдан кетпе башкага.
***

Жин-шайтанны качырур
Жек-жатындай кувчу бол.
Тарттырбас намыс атуулу
Турагыңын тувсу бол.
Тартышта мөрөй алдырмас
Теңтуштарың күвсү мол
Сүрөп турур барысын
Суктандырур күчү бол.
Бир гина карап сезгенүвчү
Чонду сымак сынчы бол.
Көргөнүн нөшөр төгүвчү
Күсөйдөн өтөр ырчы бол.
Оомийин облоов акибар
Жүсөйдөн ашар сырчы бол.

Сарув — азыркы Жаңы-Жол районунун

аймагы
2

Ташкара гултук кувганга Көпкөн киши

көбүрөт

Көнбөй

канагат

кылганга

Кек

3
4

Анжыжан - Анжыйан
Төшкент

Самаркант

сактабайт йакшылар

310

–

Ташкент.

Согдиана

-

www.bizdin.kg

ЗАМАНА
(Нурмолдо менен Нурбайдын айтышы)
Экөбү бир аймактан: Нурмолдо Ала-Бука ооданынын Кош-Терек кыштагынан,
Нурбай Жой-Бел-Кен кыштагынан. Иликтөөлөрдүн натыйжаларына караганда
Нурмолдо менен Нурбайдын бул айтышы Маргалан шаарындагы Созоктук (азыркы
Созок ооданы) Мырзагул байдын мадрасасине барганда ошо Мырзагул мударистин
үйүндөгү мавруттун учурунда өткөн дешет. Созоктук Мырзагул байдын балдары
Самаркент, Ташкент, Овлуйата, Алматы, Упа, Казан, Бакы, Парикана эшендерин
маврутке чакырат. Бул чоң жыйынга Орусийанын өкүлдөрү жана Нурмолдонун
кастары да чогулат. Нурбай менен Нурмолдонун өмүр бойу айтышып келатканын
билген шумпайлар бул чоң жыйындан пайдаланышып, Нурмолдонун кадыр-баркын
пастатмак болушат. Бирок шумпайлар күткөндөй Нурмолдо майдаланбай —
маселеге фалсафий карап, коомдук маанайда, элдик ырайда калчап, турмуштук
ишти козгоп, бардыгын кайыл калтырып жеңип чыгат. Кадыр-баркын пастатмак
түгүл, мурдагыдан алда канча бийиктетип алат. Жар чакыруусунун бир түрүнө
айландырат. Далилдерге караганда бул айтыш 1916-жылы мардикерлер жөнөй
электе болгон. Ушул айтыштан кийин соо болсо да «Көр Нурбай» атыгат. СебебиНурмолдонун көп сөздөрү ылакап болуп тарап кете турган. Өтөнү окутуп жүргөндө
ысмын унутуп калып, анын сырткы көрүнүшүнө карап — жеңи жок кемсел кийип
жүргөнүнөн улам: — Эй, жеңи жок бала, беркел, — деп чакырат. Ошондон улам
балдар «Жеңижок» деп атап жүрүп, Өтө ысмы өчүп биротоло ЖЕҢИЖОК АТЫККАН.
Мына ушул замана жөнүндөгү айтыштан кийин Нурбай чын эле сокур болуп
калган дешет.
Бул айтышты Нурбайдын жердеши Жой-Бел-Кент кыштагындагы Калыгул
санжырачыдан, Айры-Тамдагы Камчыбек манасчыдан, Күйгүмендеги Ташбай
молдодон, Кызыл-Токойдогу Тойчубек улакчыдан, Юязыр-Атадагы Баатырбек
өлөңчүдөн, Жапма-Салдыдагы Бурулкан өлөңчүдөн, Жаңы-Жол ооданынын
Иримжит аймагындагы Кушназар комузчудан, Добулбек чеченден 1950—1960жылдары жазып алгам.
НУРБАЙ:
Келатырык бир жолдо
Керкакшыкчыл Нурмолдо.
Замананы мактайсың
Зар какшаткан күндөр го?
Зор берип дайым жактайсың
Күн караңгы түндөй го?
Имине менен тактайсын?
Испатиң кайсы кур молдо?
Койун болду замана.
Зарлантыбаткан зарзаман
Зарың ушул эмеспи?
Тарыткан баарын — тар заман
Шорун ушул эмеспи?
Калтыраткан — кал заман
Коруң ушул эмеспи?

Мыкты болсоң келтирчи
Мындан артык элести?
Заман акыр, йер такыр
Болуп бара йатпайбы?
Кайсы йагы мустакам?

311

НУРМОЛДО:
Изгилери адамның
Изин сезип ааламның
Түрүн көрүп пенденин
Тамырын кармайт заманның.
Ажырымын көрсөткөй
Йакшы менен йаманның.
Апарур чегин аныктайт
Адымлаган кадамның.

www.bizdin.kg

Кишини киши сатпайбы?
Баш-аламан убакты
«Йакшы» деп йазып каттайбы?
Баскынчылар көбөйдү
Башыңа мелжеп атпайбы?
Пайкасаң сөзнү тереңин
Байсайсың канча керегин.
Супсунун сувур тим эле
Суровлорну беремин.
Алгылары кишиниң
Абалын билип ишиниң,
Залалы, кандай пайдасы?
Задиси заман тишиниң
Алдын ала айтады
«Имиш-имиш-мишиниң».
Алдувлар кантип чайкайды?
Анысын көрбөй-билбей-ак
Алдагачан пайкайды.
«Эми мындай болур»— деп
Элге салур айкайны.
Амалдарлар көбөйдү
Ал эмине береним?
Айласыз калды кул-пенде
Айтып көрчү себебин?
Тоголонгон чектокол
Тобуң болду замана.
Пычактап сойуп йегидей
Мен айткандар калк сөзү
Мехрибанклык дал өзү.
Сен айтканлар тим эле
Сенделгенниң «пал» сөзү.
Пал ачканнын хаммаси
Бакшы бовойт турбайбы?
Тобуңар калыс тургула
Талдайлычы Нурбайны?
Тике тиктеп өзүңө,
Жоуп берем сөзүңө.
Чындыгы үчүн коумнуң
Карабайын көзүңө.
Ынанбасаң буларга
Ыровлогун өзүмө.
Тогмото чапкыдай
Тобуң эмес замана.
Кагаласаң сойуп жегидей
Коун эмес замана.
Кулаткыдай ташынан
Зоун эмес замана.
Тез алмашып кийгидей
Тонун эмес замана.
Кайда болсо баскыдай
Жолуң эмес замана.

Катындар башка салынчу
Жоулук эмес замана.
Белиңе байлап койгудай
Бовлук эмес замана.
Бу дүйнөдө бири кем,
Толук эмес замана.
Шорекке сойуп йегидей
Соапук эмес замана.
Найзалагыдай жов келсе
Товлук эмес замана.
Бир-бириге октолчу
Зорлук эмес замана.
Үлбүрөгөн сулувдай
Назик болгон замана.
Ыгын билип издесең
Азык болгой замана.
Касийети кубантар
Канык болгой замана.
Типин даров таппасаң
Жазык болгой замана:
Как йүрөккө кагылган
Казык болгой замана.
Көпчүлүкнү жактасаң
Бакыт болгой замана.
Жаркыраткан түнүңү
Жакут болгой замана.
Сөлүн таып башкарсаң
Садык болгой замана.
Иакшыларга ашталсан
Бадик болгой замана.
Йаманлыктан сактансаң
Маижик болгой замана.
Түшүнбөсөн, тилиге
Таижик болгой замана.
Жазиттин кирсең тилиге
Ый-муң болгой замана.
Өмүрбакы өчпөгөн
Кайгың болгой замана.
Шерменде кылган шерт бузсаң
Зайбың болгой замана.
Сөзгө сөлтүк кылган соң
Айыбын болгой замана.
Ачкычын тапсаң колдогон
Кайыбын болгой замана.
Оройлук кылсаң оңдурбас
Майыбын болгой замана.
Аманлык йагын көзлөсөң
Айылын толгой замана.
Кол алышып келишсең
Кайының болгой замана.
Бар-йогуга чыдасаң
312

www.bizdin.kg

Кайылың болгой замана.
Излегенге таптырур
Дайынын болгой замана.
Жөн-жайын билбей касташсаң
Түнүң болгой замана.
Кызмат кылсаң жадабай
Күнүн болгой замана.
Ыргагын таып черталсан
Күвүң болгой замана.
Овонун ылгап ырдасаң
Үнүн болгой замана.
Душмандашсан пайкабай
Тулуң болгой замана.
Аста секин жумшасаң
Кулуң болгой замана.
Совдаласаң келтире
Пулуң бапгой замана.
Найын тартсаң — күндө нан
Унуң болгой замана.
Тарбийаңа жараша
Оглуң болгой замана.
Жайын билбей чабышсаң
Зулум болгой замана.
Бийлик, байлык талашып
Ханлар бузган замана.
Акылгөйлөр башкарса
Анык түзгөн замана.
Эки жүздүв кошовмат
Жанлар бузган замана.
Боложагын көрөгөч
Даныш түзгөн замана.
Өз кызыгын өмөлөп
Аңлар бузган замана.
Кележагын кемеллеп
Жаныш түзгөн замана.
Амалдан амал излешип
Танлар бузган замана.
Калк мудасын көзлөгөн
Канык түзгөн замана.
Кара овкатка касташып
Маңлар бузган замана.
Баарысыдан артыгы
Сардар түзгөн замана
Нурун көрүп-билбей-ак
Нурбай бузган замана.
Замана деген ушундай:
Колундагы кушувдай.
Таптагана жараша
Пайда берет кызылдай.
Абалтадан акылдув,
Абалтадан накылдув

Аталар айткан ышынбай.
Адыраңдабай ар дайым
Аңдай жүргүн, сен Нурбай.
Жакшыларга жаман сөз
Жабыштырган кем Нурбай.
Сов болсо-йу көрбөгөн
Эки көзү көр Нурбай.
Пайкай билсең буларны
Болор эдең эр Нурбай.
Заманаңа түшүнсөң
Атыгар эдең шер Нурбай.

НУРБАЙ:
Коруп алып жериңи,
Кор кылса деле апиңи.
Тартып айдов жериңи,
Тарытса деле элиңи,
Атса көрбөй доңусча
Болушасың оруска?
Алмасы пышып гөң болгон,
Жаңгагы түшүп дөң болгон.
Аллах берген баркытым
Алып койсо Аркытың?
Имерип кетсе байпыгың,
Ичип койсо чайлыгың?
Ийрейтип көңүл оврутса,
Ийрилдиң неге оруска?
Кафирлер досу-йар дейсиң
Марткерликке бар дейсиң?
Айнып келе жатырсың
Анык өзүң кафирсиң!
Жинигип келе жатырсың
Жин молдо өзүң кафирсин!
Нойуп келе жатырсың,
Нурмолдо өзүң кафирсиң!
Мүлдө журтка сүйлөйсүң
Мусулмандыкка үндөйсүң.
Мулундап секин саткындай
Мылжындын гебин күвлөйсүң.
Мусулмандын кафирге
Мамилесин билбейсиң...
Кайша айтсам оруска
Кайра мени тилдейсиң?
Сөзүн башка мапдосун,
Өзүң башка жолдосуң.
Казыргаче сезбейсиң
Кафирлер ап болбосун.
Гебиң суйук молдосуң,
Кайырсыз туйук жолдосуң.
Минтип жүрсөң бузулуп
Мусулман кантип колдосун?
313

www.bizdin.kg

Эрдиги жок эшэнсин
Элден чыккан касалсин.
Эки жүздүв кишини
Элим кантип колдосун?
«Кьшганын кылба молдонун,
Айтканын иште»— дечеде.
Овлуйа деп өзүңү
Оапугупмын кечээ еде!
Товба кьшдым жаңылып
Сенин жүзүң нече еде?
Алдамчы эмей-сен кимсиң?
Акылдув деш кеч еде!
Кьшганың дагы жарабайт,
Айтканын дагы жарабайт!
Эшиткендер кьиыгың
Эми жүзүн карабайт.
Калкка ачпай бетиңни
Кумарым такыр тарабайт.
Алдамчы эшен телчибейт
Артыңан эч ким эрчибейт.
«Алашымын Акешен,
Түркыстаннын Акешен,
Туранымын Акешен»
Атаган атак кемсинет!
Сендей киши телчибейт!
Сенделип эч ким эрчибейт.
Оруспарны жактайм деп
Кафир болдуң Нурмолдо
Опсузларны жактайм деп
Такыр болдуң Нурмолдо.
Барганыңда аралап,
Байттымы паралап?
Ат мингизип оруспар,
Тон жаптымы болушлар?
Куш тартувлап оруслар,
Сом жаптымы болушлар?
Жактап-мактап кафирни
Жөнүң кандай болушар?
Чыныңы азыр айтасың?
Чыныңы азыр айтпасаң
Чыгып үйдөн кайтасың?
Аныгын азыр айтасың?
Аныгын азыр айтпасаң
Айдалып үйдөн кайтасың?
Жазит болуп кетесиң,
Жек болдуң эми жекесиң?
Армандув болуп кетесиң
Азыткыч эми жекесиң!
Болушкудай оруска
Боурлошун, тагаңбы?
Баскынчылар-баш кесер

Барысы сенин агаңбы?
Үңүрөйө тиктейсиң
Унчукпай койсом жагамбы?
«Оңолсун!»—деген эл сөзүн
Ойуму айтсам жаманбы?
Кагынып кеткен катаңы
Карабай койсом жагамбы?
Чочубайсын мунуңа
Чүргөп койот дедиңби?
Чортондоп жай-май жүрүсүң?
Чочконун гөшүн жедиңби?
Камырабай күнү-түн
Карбаластабай жүрүсүң?
Калк көтөргүс күнөйүң?
Катып койот дедиңби?
Кажатсыз басып жүрүсүң?
Камандын гөшүн жедиңби?
Дөгүрсүп келе жатырсың?
Донузду жесең кафирсиң!
Кайгырбай келе жатырсың
Каманды жесең кафирсиң!
Ирик-ирик желейин.
Кордогонуң жукпайды
Колтугума чыкпайды.
Арбаганың жукпайды
Ашыгыма чыкпайды.
Кафир сөзүң жукпайды
Капталыма чыкпайды.
Эшендигим эл билур,
Молдолугум мол билур.
Жоболондув көр Нурбай
Жолбун сөзүң көбүрүр.
Какбаш гепке кайрыблайм,
Коумдуктан айрылбайм.
Ув сөзүңү жолотпойм
Убакытым коротпойм.
Сурогуңа келегей
Салттув жоуп берегей.
Жаманларча чарпышпайм,
Жакшыларча айтышам.
Коруп алса жерими
Зордукчулдун тиши экен.
Бирикпеген түрк ачи
Кор болувчу киши экен.
Атылса бири доңузча
Андайына не чара?
Адам деген бечара.
Күнү бүткөн күндө өлүр,
Ажалы йеткен айда өлүр.
Ичер суву түгөнгөн
Ичкери, тышта жылда өлүр.
314

www.bizdin.kg

Бирөвнүн ажалы сувдан,
Бирөвнүн ажалы оттон.
Бирөвнүн ажал уруштан,
Бирөвнүн ажалы октон.
Басып алган кеними,
Башка чабып ийген белими,
Бу баскынчы оруслар
Бахыслашар теңиңби?
Таш каптырган демими,
Ташыбаткан кеними
Тентип келген оруслар
Тексиз эшен, жээниңби?

Жамагатта жолукса
Ушунтуп жанчышмакка шашылган.
Башыга келер бактыны
Бириндеп жүрүп качырган.
Ачылары ачылган
Чачылары чачылган.
Ачып айтыш не керек?
Качырарын-качырган.
Кырылары кырылган,
Жырылары жырылган.
Кайталашка не керек?
Сыйрылары сыйрылган.
Алдагачан басылган,
Аштайлы сөзнү асылдан.
Белгили бизге, силерген
Баба салты илгертен:
Бу дүйнөгө адамны
Сынамыкка йиберген
Анысын сезбей Аллахнын
Айрылар гейбир жигерден.
Мардикерлик маселе
Марттык болубатпайбы.
Арамларын таштайлы,
Ана шундан баштайлы.
Осмонбек, Шатман болуштар
Ороз, Байаз зоруслар,
Мадаминбек минбашы
Март экен дейди оруспар.
Мардиккерликни жактады
Байтуман, Шермат, Аманлар.
Мадумар, Насырхан төрө
«Баргыла!» деп барбаңдар.
Нускабасан түшүнбөйт
Нурбай сымак арамлар:
Эне сүтүн овзунга
«Эй!» дегунча татытар.
Калганлар качур тоапошуп,
Качкынларга окшошуп.
Калкыңы түгөл качырып
Калтырбай тирүв оклошуп,
Качырур бакыт кушуну
Кырылабыз окшошуп...?
Кагалайсынбы ушуну?
Кара жаак Нурбайым?
Кандай айтып турбайын?
Какшанганың жупуну!
Куру намыс баш жарат
Калкты өлүмге тукурув!
Куру намыс сеники
Куркулдасаң баш жарат.
Кара намыс сеники

НУРМОЛДО:
Эми сөзүн элейин
Эм болорун терейин.
Асылганын өзүмө
Ашыкча дебей не дейин?
Каригине буйдалбай
Коумдукка келейин.
Жармачына кайрылбай
Жамагаттик жоуп берейин.
Майдасине ушталбай
Адамзаада пендесин
Аллах шундай жаратеан.
Айга, күнгө качсаң-у
Ажал йетур канатчан.
Алур барып жаныңы
Азирейил жаракчан.
Шейит болгой пендеси
Жайын табур жаннаттан.
Сактансаң-сактайм-дейт Кудай
Сенин камың жейт Кудай.
Бөөдөдөн-бөөдө эч кимни
Өлгүсү кевейт жаллаттан.
Узагырак жашагай
Ырайым күтсөң Аплахтан.
Алмасы атны башыдай,
Жаңгагы сайны ташыдай.
Жерин коруп алабай
Жигитпи мойноп «жашынмай»?
Чыккынчынын «адиси»
Душманыга сатылмай!
Адаты кармап Алаштын
Жакынын көрүп жатындай
Болгонлорну салтымы
Боуруна асылмай?
Уйушушну унутеан
Уруйаты айтылбай.
Экөбүздөй үгүтчү
Бир-бирине асылган.
315

www.bizdin.kg

Каркылдасаң башты алат,
Картты тырмап чукунув
Калкты өлүмгө тукурув
Калыс гапти айтеанда
Калайман салып кутурув!
Анжыжанда байагы
Мадали эшен «сабагы»
Кеттими чыгып эсиңен?
Жексендеген калкымы?
Жетеен жерге айагы!
Падишахни жандарал
Жайлабай кимни айады?!
Миң-Төбөдө эр тигил
Калбады бала, айалы!
Тыптыйпыл болду, эгинсиз
Сувсув кылды талааны.
Миң-төбөгө алиге
Маңбайды инсан айагы...
Баштамаксыңбы баң Нурбай
Мана шундай балаани?
Сырлашым Нурбай сен түгүл
Залларга айттым бу гапти.
Хантеңирдей керилген
Ханларга айттым бу гапти.
Жайыктан азык өндүргөн
Жанларга айтгым бу гапти.
Санжыраны саптаган
Сардалга айтгым бу гапти.
Давлати ашып-ташыган
Даткага айттым бу гапти.
Арка болгон асылга
Аткага айттым бу гапти.
Ааламның кабарын билген
Ашнага айпым бу гапни.
Табылгага теминген
Ташнага айттым бу гапти.
Барлыгы тегиз коштоду
Бапкеген сөзүм окшоду.
Жашыктары тим эле
Жашып-сыктап бозлоду.

Эс-месиңи урайын!
Ботобайдай боткосун!
Байсачы эми угайын?!
Көркарыдай гепшөксүң
Гөр-йерни боктоп гепшепсиң!
Үсөндөй орой үңкүймө
Үшүңөрнү сынадым...
Орозматтан озбойсун,
Калботодон калбайсың...
Тең кевейсиң Теминге,
Тең келесиң Оморго,
Терсектей сөзүң «кырааным».
Тең кевейсиңер адамга
Темине бериш йаман да!
Орой болуш йаман да
Оң кевейсиңер адамга.
Элин хазыр аманда
Эсире бериш йаман да!
Кана, айтышчы Нурбайым?
Кагалайсың кандай замана!
Сөгүнө бериш йаман да,
Сап йакшьиар аман да.
Сүйлөп көрчү Нурбайым?
Сүйөгөй кандай замана?

II
Жой-Бел-Кент калкын кырдырып
Аксылга салба жалааны?
Кош-Терек белин сындырып
Табан анан канабы?
Дүйнөгө шылдың кылдырып
Таанымаксынмы анаңы?
Жоуп берчи Нурбайым?
Журт алдыда угайын?!
Эки көздүв-сен көрсүн
316

Баш сөзүн жазган жана адабий
мурасты элден жыйнаган Калмурат
РЫСКУЛОВ.

www.bizdin.kg

МАКЕЛЕК ӨМҮРБАЙ
КЫРГЫЗ ЭЛДИК АДАБИЯТЫ ЖӨНҮНДӨ
АЛГЫ СӨЗ
Тегинде кандайдыр бир чыгармачыл адам жагынан жаралган, ал чыгарма ошол
элдин өз доорунда түшүнүгүн туюнтуп келген, элге жеңил өздөшүп, кийин жалпы
эле элге орток болуп кеткен көркөм чыгармалар элдик адабият деп аталат.
Кыргыз элинин элдик адабияты көбүнчө оозеки жаралып, ооздон оозго өтүп
жалпылашкандыктан кыргыз эл ооз адабияты деп аталат.
Кыргыздар эң байыркы улуттардан экени тарых таануучулар жагынан такталып
келген. Биздин заманга чейинки III кылымдарда эле кыргыздар ханзу жазма
тарыхтарында жазылып калган. Кыргыздар өздөрү баскан узакы тарыхый
доорлордо көптөгөн нерселерди жаратты. Ошол жараткан табылгаларынын бирөө
катарында элдик адабиятты атап айтса болот.
Кыргыз эли жараткан элдик адабият тарыхый доор жагынан: баштапкы доор
адабияты, байыркы доор адабияты, кийинки доор адабияты деп үч чоң доорго
бөлүнөт.
Кыргыз элдик адабияты түр жагынан: кара сөз түрүндөгү мифтер (аңыздары),
уламыштар, жөө жомоктор, санжыралар, ыр түрүндөгү дастан, эпостор болуп, эки
чоң топко бөлүнөт. Кыргыз элдик адабияты өзү басып келген үч чоң доордо тең
жогоруда аталган эки чоң түр боюнча чыгармалар жаратып, элдик адабиятын
толуктап келди.
Кыргыз элдик адабияты түр жагынан жана мазмун жагынан аябай бай. Биз
кыргыз элдик адабиятынын негиздерин тааныштырганда жогоруда атаган үч чоң
доор боюнча бөлүп баяндоону жөн көрдүк. Анын себеби, ар бир доордо жаралган
элдик адабият тааным, түшүнүк, идеялар жагынан зор даражада айырмаланып,
доорлук элекчиликтери абдан күчтүү болгон. Алып айтсак, баштапкы доор кыргыз
адабиятында кыргыздардын дүйнөнү, жаратылышты таануудагы наристе
элестетүүсү ошол доор адабиятынын негизги мазмуну болуп фантазия (наристе
кыял) адабияттын көркөм каражаты болуп келген.
Ал эми байыркы кыргыз адабият доорунда улуттар менен улуттар, уруулар
менен уруулардын кагылышы негизги мазмун болуп, баатырдык образ жаратуу
адабияттын көркөм каражаты болгон.
Кийинки доор кыргыз адабиятында реал турмуш, кишилик тиричиликтин
түрдүү жактарын камтыган, инсанат турмуш тажрыйбаларын баяндаган мазмундар,
түрдүү татаал образды жараткан көркөм каражаттар болгон. Бул үч доордо
жаралган чыгармалар мазмуну, баяндоо түрлөрү жагынан болсун, доорго
жиктелүүсү таасын көрүнүп турат. Ошого кыргыз эл ооз адабияты элдик
чыгармаларын тааныштырганда бир доор боюнча баяндоо бир кыйла чектелгендик
туудурат деп карайбыз.
Колуңуздардагы бул биринчи бөлүк, кыргыз элдик адабиятын таанытып,
доорунда жаралган эл ооз адабият чыгармаларын тааныштырууну көздөйт.
«Баштапкы кыргыз адабияты» доору адамзаттын баштапкы коом дооруна
тушташ келет. Баштапкы коомдо эле тубаса баамчыл адамзат дүйнөгө,
жаратылышка баар салып, заттардын, кубулуштардын жаралышы жөнүндө наристе
элестете баштаган. Мына ушул наристе элестетүүсүн тил аркылуу өз ара
баяндашып, өз баамдарын көркөм адабият менен түшүндүрүүгө аракеттенишкен.
Ошону менен баштапкы адабият негиздери жаралган.
317

www.bizdin.kg

«Баштапкы кыргыз адабиятынын» түшүнүгү баштапкы коомдун наристе
түшүнүгү болуп, адабияттын негизги мазмуну дүйнөнү, ааламды, жаратылышты
наристе баамдап, аны наристе элестетүү менен түшүндүрүү болгон мифтик
чыгармалар болуп эсептелет.
«Баштапкы кыргыз адабиятынын» эрекчиликтери: биринчи, көп кудайлуу, көп
ээлүү рухка ишенүү аркылуу сыйынуучу көптөгөн образдар жаралган. Экинчи,
дүйнөнүн жаратылыштын, заттардын пайда болуу, жаралуу себептерин наристе
элестетип, ошол наристе элестетилген нерселерге көркөм образ берип сүрөттөө
болгон, үчүнчү, баштапкы кыргыз адабиятындагы окуялардын кагылыштары
кайчылыктары адамдар менен адамдар ортосундагы кагылыш кайчылык болбостон
табияттан тышкаркы сыйкыр күчтөр (дөө, желмогуз, албарсты ж. б.) менен
адамзаттын кагылышы табият мүчөлөрүнүн, заттардын өз ара байланышы
сүрөттөлгөн, төртүнчү, сөз касиетинин күчүнө чын бүтүү, сөз касиети кандайдыр
бир натыйжа берет деп ишенүү менен түрдүү окуялар баяндалган.
Демек, баштапкы кыргыз адабиятынын эрекчиликтерин жыйынтыктап
айтканда жогоркулар.
«Баштапкы кыргыз адабияты» деп аталган бул китепке, 5 бап киргизилди. Ал
баптар: 1. Мифтер (аңыздар), 2. Уламыштар, 3. Дарым ырлар, 4. Ырым-тилек ырлар,
5. Эмгек ырлары болуп эсептелет.
Ошол беш баптын мазмундары жөнүндө окурмандарга табыштап коё турган бир
нерсе бар. Бул беш баптын ичиндеги мазмундарда кээ бир адабияттар тек ошол
доордун чыгармалары эсебинде гана тааныштырылды. Мисалы үчүн алып айтсак
«Дарым ырлары» чынында эле дарым боло турган нерселер эмес, алар тээ баштапкы
коомдун адамдарынын түшүнүгү боюнча чыккан гана адабият, бул ырлар кийинки
адамдарга сырлуу түскө өтүп, купуя «күбүрөп» айтылып жүргөн, көптөгөн адамдар
алардын толук текстин биле алышпай, «дарымчылардын» сырлуу түшүндүрүшү
боюнча калып келген. Бул жолу адабияттык туркудан жарык көрүп жатат. Мындагы
максат элди «дарымчылыкка» үйрөтүү эмес, ал «күбүрөп» айтылып жүргөндөрдүн
сырын ачып, окурмандарды «ой, мындай эле неме турбайбы» деген түшүнүккө
келтирүү болуп эсептелет.
«Баштапкы кыргыз адабиятынын» беш бабындагы айтылган мазмундар кыргыз
элинин түпкү рухун, тарыхын, салт-санаасын, философиялык ой толгоосун, дүйнөнү,
ааламды таануудагы түшүнүгүн билүүдө таңкыс материалдардан деп эсептейбиз,
бул материалдардын көбүнчө эл ичинен чогултулуп, басма беттеринде жарык көрө
элек материалдар экенин эскерте кетебиз.
«Баштапкы кыргыз адабиятын» жазууда Кыргыз мамлекетинен жарык көргөн
«Кыргыз элинин оозеки чыгармачылык тарыхынан очерк», «Кыргыз миф, уламыш,
легендалары» аттуу китептер, Казак мамлекетинен чыккан «Казактын халк
прозасы» аттуу китептен ырааттуу пайдаланылды. «Ак-Чий эл ырлары» аттуу
китептен көптөп мисалдар алынды. Ак-Тоо ооданы Кызыл-Тоо айлынан Ысмайыл
Чүкө Токтосарт, Улуу-Чат оодан Кызыл-Ой айлынан Сатакун Кадыр, Көөнө Улуу-Чат
айлынан Асан Жумалы, Ак-Чий оодандан Султанаалы Борбодой, Өмүракун, Молдек
сыяктуу аксакалдардан кымбаттуу материалдар алынды.
Китептеринен пайдаланылган авторлорго, кымбаттуу материал берген элге чоң
ыракмат айтабыз.
Ал эми бул китепке мифтик дастандар, эпостор дагы баяндалышы керек эле.
Бирок китептин көлөмү чоңоюп кетпөөсүн көздөп, мифтик дастан эпосторду
«Кыргыз дастан эпостору» деген эмгекте баяндоого туура келди. Бул китепти
түзүүдө тажрыйбага чукак, адабият деңгээли тайыз болгондуктан, тайкылыктар,
өөндөр көп экенине көз жетип турат. Окурмандар сын берсе, сынына сыйчыл
мамиледе болобуз.
318

www.bizdin.kg

***

БИРИНЧИ БАП. КЫРГЫЗ МИФТЕРИ (АҢЫЗДАРЫ)
МИФ (АҢЫЗ) ЖӨНҮНДӨ ТҮШҮНҮК
Чындыкка такыр коошпогон, бирок философиялык, көркөм эстетикалык
касиетке ээ, байыркы адамдардын табият таануудагы наристе (баё) элестетүүсү миф
(аңыз) деп аталат.
Мифте баштапкы уруучулук коомдо пайда болгон, наристе эл ооз адабияты
эсептелет.
Ал эми кыргыз мифтеринин пайда болуу себептерин бардыгы эле адамзатка
орток болгон коомдун наристе кезиндеги адамдардын дүйнөгө, жаратылышка жана
анын түрдүү кубулуштарына болгон наристе таанымынан улам айтууга болот.
Өндүргүч күчтөрү менен өндүргүч байланыштары өнүкпөгөн наристе коомдо
кишилер жаратылыштагы түрдүү кубулуштардын сырын, себебин билишпеген.
Табияттын күчтөрүнөн жеңилгенде, татаал дүйнөнүн ичинде тиричилик
өткөрүүнүн катаал иштерине кабылганда, табиятты өзгөртүүгө мажүрөөлүк
кылганда, асмандын, жердин жана башка кубулуштардын сырын, себептерин
билүүнү эңсешкен. Жаратылышты түшүнүүгө умтулушкан. Бирок чыныгы сырын
билүү, себебин түшүндүрүүгө да ыраматтары жетпеген да, аны тек көркөм элес
менен баяндап, көркөм элес аркылуу түшүндүрүүнүн аракетинде болушуп,
адабияттын наристе түрү мифти жаратышкан.
Миф чындыктын баяндалышы эмес, бирок ошол наристе доордун адамдары аны
чындык деп билишкен, бек ишенишкен. Мифтерди карап тургандай, чындыктай
сүрөттөп, наристе элестетип баяндашкан.
Миф чындыкка коошпогон наристе элес болгону менен ал адамзаттын
өнүгүшүнө өзүнүн оң таасирин берген. Ал жөнүндө Маркстин мындай бааламасы
бар: «Жаратылыш жана коомдук кебетелер элдик фантазияда (элестетүүдө)
ойлонулбаган көркөм мүнөздө иштелип чыккан... Ал адамзаттын өнүгүш тарыхына
аябагандай кол кабыш кылган улуу белек».
Демек, эл ооз адабиятынын эң баштапкы түрү болгон миф көркөм элестетүү
аркылуу табиятты, ааламды жана анын сырларын чечүүгө, түшүндүрүүгө умтулушу,
кийинки адамзаттын ой жүгүртүүсүнө чабыт болуп, ой өрүшүн кеңейткен. Мифтеги
наристе элестетүүнүн нугунан барып жаратылыштын чыныгы сырларын издөөгө
чабыт болгон, мифтин адамзат өнүгүү тарыхына кошкон үлүшү ошондуктан жогору
бааланып олтурат. Айтмак, туубаса баамчыл жаралган адамзат ааламдын сырларын
атап айтканда, күн, айлардын чыгышы, отурушу жаан, шамалдын болушу, жер
титирөө, түрдүү айбандардын тиричилиги сыяктууларды баштапкы наристе
коомдун адамдары наристе тааным менен баамдаган, жоромолдогон болсо, өнүккөн
коомдун адамдары анын чыныгы сырларын баамдоого өтүшкөн. Ошону менен
бүгүнкү илим жаралып олтурат. Бирок эмки адамдар ааламдын сырларын бүт билип
түшүнүп болду деген сөздү эч ким айта албайт. Адамзат уламдан улам умтулуп
ааламдын, жаратылыштын сырларын чечип чыныгы түшүнүү үчүн илим
техникасын жаңылап жатат жана жаңылай бермек. Ал эми өнүккөн бүгүнкү
заманыбызда да мифтин оролу зор болуп, илим изилдөөдө мифтердеги баяндарга
кайрылуу иштери жок дегенге болбойт. Алып айтсак, жаныбарлардын чээнге
кириши, алардын чээндеги турмушу жана башка белгисиз кубулуштарды иликтөөдө
адамзаттын тээ наристе баамдашкандагы мифтердин баяндарын карап көрүүнүн
пайдасынан башка зыяны жок.
Кыргыз эл ооз адабиятында элдик мифтердин (аңыздардын) ээлеген орду абдан
басымдуу болуп кыргыз мифтерин кыргыз адабиятынын «көрөңгөсү» деп атасак
319

www.bizdin.kg

болот. Кыргыз мифтери дүйнөдөгү башка улуттардын мифтерине жалпы система,
чоң тематика жагынан окшошуп кеткенине карабай, жаратылыштын сырларын
баамдоодо өзүнүн жашаган чөйрөсү, үрп-адаты, машкулданган (такшалган) чарба
тиричилигине жараша, ааламды жаратылышты наристе элестетүүдө да кашкайган
улуттук өзгөчөлүгү чыгып турат. Кыргыз мифтери кыргыздардын дүйнөгө болгон
наристе баамын, таанымын чагылдырып берет.
КЫРГЫЗДАРДЫН МИФТИК ТҮШҮНҮГҮ
Мифтик доордо кыргыздардын ааламды, жаратылышты наристе баамдашы,
наристе элестетүүсү, карапайым таанымы кыргыздардын мифтик түшүнүгү болуп
эсептелет.
Кыргыздардын мифтик түшүнүктөрүнүн негизги өзгөчөлүктөрү төмөнкүдөй
болгон.

ААЛАМГА БОЛГОН ТҮШҮНҮГҮ
Аалам жаралган соң, андан асман (көк) жер, көйкап жаралган.
«Жараткан тээ асманды (көктү) алты кабат жасап, ага перилерди, бакыт, кут
бардык эле жакшылыктарды ошого жайгаштырган. Асманга күндү, айды жана
жылдыздарды жараткан. Асмандагы ар бир жылдыз жердеги адамдардын жаны
болот», деп түшүнүлгөн.
«Жараткан тээ жерди жети кабат жасап, жерге жаратылыштагы жан, жаныбарды,
инсанатты жайгаштырган. Жердеги табияттын ар бир мүчөсүнүн өзүнчө
калкалоочусу, ээси болот» деген түшүнүк болгон.
Жараткан жердин тегерегине курчай абдан бийик кырка тоо жасап, анын аркы
жагына «көйкап» аталган бир орунду жаратыптыр да, көйкапка дөөлөр, маамыттар,
сыйкырчылар, желмогуздар, алп каракуш, чынар терек сыяктууларды
жайгаштырыптыр.
Көйкаптагылар жер бетине чыгып, инсанатка дайыма коркунуч туудуруп турган,
«көйкаптын оозу ачылса» анда тосулуп турган бороон, куюн келип, жер бетине
«табияттан сырткаркы күчтөр» деп аталган көйкаптагы коркунучтуу күчтөрдү алып
келет деп түшүнүлгөн. Кыргыз мифтеринде көйкаптагы күчтөр менен инсанаттын
кагылышы, асмандагы перилер менен инсанаттын байланышы жөнүндө наристе
элестетүүлөр, образдар жаралган.
Демек, кыргыздар ааламды үчкө, атап айтканда, асман (көк), жер, көйкап
дегендерге бөлүп, ал орундарды мекендегендерди элестетишкен.

«ЖАН» ЖӨНҮНДӨГҮ ТҮШҮНҮГҮ
Кыргыздардын мифтик түшүнүгүндө ааламдагы бардык эле затта «жан» болот.
Ар кандай заттын денеси өлсө да, жаны башка бир нерсеге айланып (мисалы:
балдардын жаны чымчык болуп чыгып кетет, бирөөлөрдүн жаны жети кара чымчык
ж.б. ) кетет деген түшүнүк болгон. Ошого «өлтүрүү» деген сөздү «жанын алуу, жанын
сууруу, жанын чыгаруу» деген сыяктуу сөз айкаштары менен туюнткан.

ТИЛ ЖӨНҮНДӨГҮ ТҮШҮНҮГҮ
Кыргыздардын мифтик түшүнүгүндө асмандагы, жердеги, көйкаптагылардын
баарында сүйлөй турган тили болот деп түшүнүлгөн. Ошого, асмандагы ай, күн,
жылдыздары, перилер, булуттар да сүйлөй алат; жердеги тоо, суу, дарак-токой,
айбанаттар адамча сүйлөөнү билет, сөздү угат деген. Көйкаптагы дөөлөр,
маамыттар, алпкара куштар да сүйлөөнү билет, сөздү угат деп түшүнүлгөн да,
кыргыз мифтериндеги баяндарда заттар, айбанаттар, коркунучтуу күчтөр өз ара
жолугушканда тилден эч качан тосулган эмес. Инсандар тоо-таштарга, дөөлөргө, ай,
күн, жылдыздарга ээн-эркин сөз айта беришкен. Ал тургай бөтөн тил болот деген
320

www.bizdin.kg

түшүнүк да жок, бардыгы бир түрдүү тилде сүйлөй билет, угат деген түшүнүк
болгон.

КУБУЛУУ, БИР НЕРСЕДЕН ДАГЫ БИР НЕРСЕГЕ АЙЛАНА АЛАТ ДЕГЕН
ТҮШҮНҮК
Кыргыздын мифтик түшүнүгүндө ааламдагы кандайдыр бир зат сыйкырдык
жөндөм менен кубулуп, бир нерседен дагы бир
нерсеге ээн-эркин айлана алат деген түшүнүк болгон. Алып айтсак, адамзаттын
жөндөмдүүлөрү аккууга, балыкка, айбанатка айлана алат. Заттар бирде пайда болуп,
бирде кубула алат деген. Кыргыз мифтеринде ушул түшүнүк боюнча айтылган
баяндар абдан арбын кезигет.
ААЛАМДАГЫ ЗАТТАРДЫН ЖАРАТКАНЫ, ЭЭСИ, ТЕҢИРИ, КОЛДООЧУСУ БОЛОТ
ДЕГЕН ТҮШҮНҮК
Кыргыздардын мифтик жана баштапкы диндик түшүнүгүндө ааламдагы ар
кандай нерсени, заттардын, жан-жаныбардын жаратканы, теңири, ээси, колдоочусу
болот, алар калкалоо, колдоо, сактоо милдетин аткарат. Күнөөлүүлөрдү ошолор
жазалап, баш ийдирип турат деген түшүнүк болгон. Инсанат жаратканын, теңирин
тайыган, сыйынган, андан жакшылык күтүп, анын алдында аруу жүргөн. Заттардын,
айбанаттардын ээлерин ыйык билген да, аздектеген.
Кыргыздардын мифтик түшүнүктөрүн жыйынтыктай келгенде жогоркудай
болгон. Ал эми мифтик элестетүү, образ жаратуу барышында мындан да көп, түрдүү
түшүнүктөрү бар экенин баамдайбыз.
КЫРГЫЗ МИФТЕРИНИН ТҮРЛӨРҮ
Кыргыз мифтери мазмуну жагынан 1) сыйынуу жөнүндөгү рух мифтер, 2)
ааламдын, заттардын жаралыш жөнүндөгү мифтер, 3) табияттан сырткаркы
сыйкырдуу күчтөр жөнүндөгү мифтер, 4) тотемдик мифтер болуп төрт чоң түргө
бөлүнөт.

СЫЙЫНУУ ЖӨНҮНДӨГҮ РУХ МИФТЕР
Кыргыздар бечел коомдо башка инсанаттар сыңары эле ааламдык кубулуштар,
заттардын жаралыш мыйзамдарын, жоголуу, өлүү, кырсыкка кабылуунун
себептерин чечмелөөгө даремети жетпеген. Бирок шыбагасына баамчылдык
жарлаган инсанаттар катарында ааламды наристе тааным менен баамдап, наристе
элестеткен. Кыргыздардын элестетүүсүндө ааламды, теги бардык эле заттарды
«жараткан» бар, ал эми жаралгандардын теңири, ээси, колдоочусу болот деп
түшүнгөнүнөн улам, алгачында кыргыздардын баштапкы дин ишеними жаралган.
Жараткан, теңир, ээлердин образдары наристе элестетилип, көркөм баяндалып,
кыргыз мифтик таанымындагы сыйынуучу рух мифтер жаралган.
Кыргызда заттардын көптөгөн ээлерине сыйынуу (отко, сууга, токой-ташка)
табынуу дини жана мифтик түшүнүгү болгон. Кийин, көк теңирге (көк теңири, ай
теңири ж.б. ) сыйынуучулук ишеним болду, андан соң ислам дини боюнча «бир
кудайлык» динди тутунуп калды.
Кыргыздардын сыйынган рух мифтерине төмөнкүлөрдү атап көрсөтүүгө болот.
ЖАРАТКАН

Кыргыздардын мифтик түшүнүгүндө, ааламды жана анын ичиндеги заттарды
жасоочу, жаратуучу «жараткан» деген болот, ал элден мурда ааламды жаратып,
андан соң асман, жер, көйкаптагы заттарды жараткан. Ал эми, ааламдын, табияттын,
инсанаттын керектөөсүнө ылайык «жараткан» топуракты, сууну, токойду,
321

www.bizdin.kg

айбанаттар, жан-жаныбарды жаратат. Алардын ар бирине ырыскы, шыбага бөлүп,
түрдүү тоюттарды жасаган деген түшүнүк болгон.
Жараткан заттарды, айбанаттарды өз колу менен жасайт деп түшүнүлгөн жана
ошолор жөнүндө көркөм наристе элестетилген. Мифтик баянда айтылган. Алып
айтсак, «коёндун жаралышы» деген мифтик баянда, «жараткан» бардык айбандарга
мүчө — кача (шыбага) бөлүп жасап болгондо коён келип калат. Ага берүүгө, аны
жасоого мүчө-кача калбагандыктан, «жараткан» коёнго кулакты эшектен, эринди
төөдөн, тырмакты иттен алып, коёнду курама мүчөлү кылып жасайт. Ушул сыңары
«уйдун бөйрөгү», «айбандарга ырыскы бөлүштүрүү» деген сыяктуу мифтик
баяндарда «жараткандын» заттарды, айбанаттарды жасагандыгы жөнүндө көркөм
элестетүүлөр айтылат.
Кыргыздардын сыйынуучу рух мифтеринде «жараткан» эң эле баштапкы, эң
алгачкы сыйынуучу руху болгон. Ал ааламдагы заттарды жасап, жаратып эле калбай,
кадыресе өзү жаратканды калкалайт, колдойт, сактайт деп ишенген. Бардык
нерседен улук санап, «жаратканга жалынуу», «жараткандан тилек кылуу»,
«жаратканым колдо», «жаратканым сакта», «жаратканга тапшырдым» деген
касиеттүү сөздөрдү айтып калышкан.
Кыргыздар табиятты «жаратылыш» деп атап калышы да «жараткандын»
жаратылышы деген түшүнүктөн улам болушу керек.
ТЕҢИР
Кыргыз мифтеринде «жараткандан» соң, теңирге сыйынуучулук аябай күчтүү
болгон. Теңир инсанатта эле эмес, ааламдагы күн, ай сыяктуулар да, ал тургай аяз,
от, айбанаттардын да теңирлери болот деген түшүнүк болгон. Кыргыздардын
мифтик түшүнүгүндө «теңир» асманда (көктө) болот делинип, теңирден тилек
тилегенде, теңирге жалбарганда көккө карап сүйлөгөн. «Теңир» көктөн ырыскы,
бакыт, таалай, тагдыр берет. Инсанаттын айткан сөзүн, тилегин угат деп
түшүнүлгөн. Күнөө. кылмыш өткөрсө теңир башка салат, каарына алат деп коркуп,
аруу жүрүү теңирдин колдоосуна ээ болот деп каралган.
«Теңир жалгасын, теңир урсун, теңир тепсесин, момундун ишин теңирим
оңдойт» деген касиеттүү сөздөр айтылат.
Теңирге сыйынуу кыргыздарда тээ эртеңден эле пайда болгон. Теңир жөнүндөгү
мифтик түшүнүктөн улам, кыргыз мифтик баяндарында көптөгөн наристе (балалык
баё) элестетүүлөрү жаралган. Алып айтсак, Көк теңири жана анын пери кыздары
баатырларга жолуккандыгы, аяз теңири (аяз ата), от теңири сыяктуулардын
мифтик баяндары айтылат.
УМАЙ ЭНЕ

«Умай эне» кыргыздардын сыйынуучу рухуна кирет. Умай эне жөнүндөгү мифтик
түшүнүк адамзаттын «энелик доору» кезинен пайда болгон болсо керек. Кыргыз
мифтеринде Умай эне жөнүндө наристе көркөм элестетүү баян айтылып, энени жана
балдарды коргоочу, сактоочу ээнин (ээсинин) образын жараткан.
Курсакта бала Умай энеге «кыз болом, уул болом» деп ыйлайт экен. Ошондо Умай
эне касиети менен теңеп «кыз болом» деп ыйлаганын уул кылып, «уул болом» деп
ыйлаганын кыз кылып куяңга шапаттайт экен. Ошо бала төрөлгөндө куяңы көк
(шапаттын изи чыгып) төрөлөт имиш. Демек, Умай эне баланын эркек, кыз болушун
белгилейт деген түшүнүк болгон.
«Умай эне» энени жана баланы оору-сыркоодон сактайт деген түшүнүктөн улам
балдарды эмдегенде дарылаганда «менин колум эмес, Умай эненин колу» деген
сөздөр айтылып эмделген, учукталган...
322

www.bizdin.kg

Үйгө бөбөктү жалгыз уктатып коюуга туура келгенде «Умай энеге тапшырдым»
деп камсыз болушкан. Бөбөктүн бетин «Умай эне жууйт» деп күнүгө жууп отурбайт.
Кыргыз мифтеринде Умай эненин образы, баяны жөнүндө бир кыйла көркөм
чыгармалар жаралган.
ЖЕР ЭНЕ
Кыргыз мифтеринде «жер эне» деген түшүнүк «топурак» дегенге барып такалат.
Мифтик түшүнүк боюнча, адамзат топурактан жасалган, топуракка кирип жатат,
топурактан ырыскы алып жашайт, деп түшүнүлгөн. Ошого кыргыздар «жер энени»
(топуракты) ыйык билет.
Адамзат эненин курсагынан жер эненин кучагына түшүп, киндик каны
топуракка төгүлөт. Кыргыздар киндик кан төгүлгөн
жерди ыйык көрөт. Төрөлгөн конушка мүмкүнчүлүгү болсо дайыма оонап турса,
дени таза жүрөт деген түшүнүк менен төрөлгөн конушка оонайт. Узаккы сапарга
чыкканда туулган жердин топурагынан чымчым түйүп алып өзүнө жоро, касиеттүү
колдоочу катары алып жүрөт. Туулган жерди жамандабайт, теппейт.
Күнөөсү болсо, кылмыш өткөрсө, «жер сорот» деген түшүнүк болгон.
«Карымбайды жер соргон» деген мифтик баянга окшош мифтер айтылып «жер
эненин» ыйык образы жаралган.

КУТ
Кыргыз мифтеринде кут ак шоола же нур болуп теңир сыйлаган адамга жана үйбүлөгө түшүрөт экен. Кут түшкөндө анын үстүнө ак жаан, ак сарбашылын атап
мууздап ырымын кылып токтотот экен. Кут токтоткону коргошундан же калайдан
киши кебетелүү куюп, кут түшкөн (шоола же нур) жерге жапкан касиеттүү
чүпүрөккө ороп атадан балага мурас катары каткан.
Дагы бир айтымда кут түндүктөн коломтого түшөт имиш. Анын түсү кочкул
кызыл түстөгү кичинекей килкилдек зат болуп, күнөөсү жок таза жүргөн киши алса,
колуна тиер замат уюп «кут конот» экен. Күнөөлүү адам алса тезекке айланып калат
имиш.
Демек, кут кыргыз рухунда касиеттү каралып, ага сыйынган. Ал бакыт, ырыскы,
жакшылык алып келет, кырсыктан калкалайт деп ишенилген. Адамга, малга илдет
жармашканда куттуу тунук сууга жууп, анын суусун малга-жанга сепкен.
«Кут болсун», «Куттуу үйдөн кур чыкпа», «Кут консун» деген сыяктуу касиеттүү
тилек сөздөр да кутка болгон сыйынуу, анын касиетине бек ишенүүдөн чыккан.
Кут бар адам, үй-бүлөө аны сактоодо, куттун касиетин кетирбөөдө, өздөрүн аруу
таза жүрүү аракети менен алып жүрүшкөн. Эгер «куттуу» адам же үй-бүлөөдө күнөө,
кылмыш өткөрсө кут кубулат; кут касиетин жоет дегенге бек ишенишкен.
Кут жөнүндө айтылган кыргыз мифтери, уламыштары абдан арбын болуп кут
чыныгы бар нерсе эмес, наристе элестетип чыгарылган руху азык, руху топук
эсептелет.
Кут кармоо, кут тутунуу ар бир үй-бүлөөнүн эң чоң купуялыгы болгон да, кут
ашкереленип калса, кубулат, касиетин жоет деп эсептеген. Бирок кут жөнүндө
мифтер уламыштар, жомоктор кенен айтылат.
АТА-БАБАНЫН АРБАГЫ
Ата-бабанын арбагына таюу кыргыз рухунун баштапкы түшүнүктөрүнүн бирөө
эсептелет.
Кыргыздардын мифтик түшүнүгүндө адам өлгөн менен анын арбагы ошол эле
боюнча калат. Ал арбак ошол адамдын сөөгү коюлган чөйрөдө жүрөт. Ал
урпактарынын туугандарынын тиричилигине көз салат, билип турат. Арбакка
323

www.bizdin.kg

тайынса, анын атына атап «түлөө чалса» арбак ар дайым колдоого даяр турат деген
ишеним болгон.
Арбакка таюу, аны ыйык билүү кыргыздарда тээ мифтик доордо, атап айтканда,
айбандарды тотемдик сыйынган доордон башталса керек. Себеби кыргыздар
көрүстөндөргө кулжа, бугу сыяктуу ыйык жаныбарлардын мүйүзүн коюшкан. Бул
ата-бабанын арбагын ыйык тутунуп, тайыганын күбөлөйт.
Кыргыз мифтеринде ата-бабанын арбактары бала-бакыраларын, кийинки
урпактарын колдоп, аларды кырсыктан жылоолоп чыккандыгы жөнүндө баяндар
айтылат. Алар жөнүндө наристе элестетилген көркөм адабияттар жаралган.
Ата-бабанын арбагына табынуу мифтик түшүнүктүн наристе элестетүүсү менен
көркөм адабиятка көтөрүлгөн түрүн «Манас» эпосунан ырааттуу жолуктурабыз.
«Манас» эпосунда Манастан кийинки кырк төрт баатыр жоого аттанганда,
кандайдыр бир оор абалга кабылганда «Манастын күмбөзүнө» түлөө өткөрүп,
арбагына тайыган. Манастын арбагы аларды колдоого алган. Айтылган бул эпостон
улам кийинки урпактары Манасты баш кылып, ата-бабаларынын арбактарына
дайыма кайрылып турган. Арбактар да аларды оор абалдан куткарып, кырсыктан
сактаганы баяндалат.
Ата-бабанын арбагы колдоого алганы кыргыз түшүнүгүндө эки түрдүү
элестетилет... Биринчи түрү, урпактары тиричиликте оор абал, кырсыкка
кабылганда, ата-баба арбагын чакырса, арман кылып эсине алса, ашкере көрүнүп
келип колдоого алат деп элестеткен. Мисалга айтсак, Семетей «жалгыз көздүү
Мадикөл» менен салгылашканда, Мадикөл дөө Семетейди оор абалга түшүрөт.
Ошондо Семетей атасы Манастын арбагын чакырып, эңсенип турса, Манас баштаган
баатырлардын арбагы көрүнөт. Ал өз текстинде мындай айтылат:
...Семетей турса элеңдеп,
Эки жагын каранып:
Аккула ат менен болкоюп,
Арстан Манас зоңкоюп,
Уй куймулчак Сарала ат,
Уюлгутуп Алмамбет,
Көк теке минип болкоюп,
Көзөл Чубак келатат.
Буларды көрүп Семетей,
Кайраттанып арстанын,
Кайрата ашты ченебей

(«Семетей» түп нускасы 193-бет.)

Ата-баба арбагы колдоого алуунун экинчи түрү, арбактын доошу угулуп, акылкайрат айтат. Мисалы үчүн алсак, Күлчоро оор абалга, кырсыкка кабылганда, атасы
Алмамбет арбагы колдоого алганын эпосто мындай айтылат:
Сарала атчан бир киши, Салып жетип келди дейт. Мен Алмамбет деп айтып,
...Өзүнчө туруп чоронун,
Эт жүрөгү элжиреп.
Уйкусу келип аткансып,
Кетип барат мемиреп.
Как ошондо жанына,
Колунан кармап Күлүстүн,

Колумдун күчүн бердим дейт.
Башынан сылап Күлүстүн,
Баардык күчүм бердим дейт.
Белдүү болгун уулум деп,
Кубаттуу болгун муунум деп,
Кубулуп кетти жок болуп.

(«Семетей» түп нуска 238-бет.)
324

www.bizdin.kg

Демек, кыргыз рухунда ата-бабанын арбагына таюу, сыйынуу, андан көмөк күтүү
абдан кенен орун алган. Ошого кыргыздардын мифтик баяндарында «ата-бабанын
арбагы» жөнүндөгү көркөм элестетүүлөр арбын кезигет.
ТАБИГАТТАГЫ ЗАТТАРДЫН КУБУЛУШТАРДЫН ЖАРАЛЫШЫ ЖӨНҮНДӨ
МИФТЕР

Кыргыздар ааламды, дүйнөнү, заттарды таанууда анын жаралыш тегин билүү,
чечмелөөгө дит коюп көргөн. Бирок алардын диттери тек баштапкы коомдун баамы,
наристе элестетүүдөгү мифтик баяндар болуп кала берген. Ошону менен
кыргыздардын табигаттагы заттардын кубулуштардын жаралышы жөнүндөгү
көркөм мифтери жаралган. Кыргыздардын бул түрдөгү мифтерин (аңыздары) тек
көркөм элестетилген наристе адабият деп гана түшүнгөн жөн. Анын чындык менен
канчалык аралыкта жатканын эмки замандын окурманы жаземдебей билип турат.
Кыргыздардын табияттагы заттардын, кубулуштардын жаралышы жөнүндөгү
мифтерине төмөнкү сыяктууларды нуска катары көрсөтүүгө болот.
«Жараткан» ааламды жети кабат кылып жаратыптыр да дүйнөдө бар болууга
тийиштүү бардык заттарды ошого жайгаштырыптыр. Бирок жети кабат ааламды от
теңири өзү жеке ээлөөнү көздөп, улам алоолонуп жети кабат ааламды жалынга
жалмата баштаптыр. Аны көргөн аалам теңири: «Нээтиңден кайт! — деп от
теңирине буйруптур. Бирок от теңири ага болбой, ого бетер кербезденип, аалам
теңирине «колуңдан келгенин кыл!» — деп суздайыптыр.
Ошондо аалам теңири каарданып, 40 миң кулач мүйүздүү көк букага өзгөрүп, от
теңирин чөлүй баштаптыр, ал чөлүгөн мүйүзү жерге да тийип чөлүнгөн издер тоо
кыркалары өндүр, капчыгай, колот болуп жаралыптыр.
От теңири аалам көк букасынын чөлүгөнүнө чыдай албай, көк теңиринен орун
берүүгө жалыныптыр. Ошондон зор алоо өрт көккө көтөрүлүп чытып, көктөн орун
алыптыр да, ошондо токтоп калыптыр. Аны кийинкилер «Күн» деп аташып
кетиптир.
От теңири көктө туруп деле жерди куйкалап жиберүү ниетинен кайтпай,
алоолоно берген экен, аалам теңири суук теңирин көккө жиберип, жерди суутушка
буйруптур. Ал суук теңири кийин «Ай» деп аталып кала бериптир.
Аалам теңири жерди от теңиринен сактоо үчүн, мүйүзүнө көтөрүп алып, өзү
аябагандай зор балыкка минип алып, «Кем-Кем» аттуу деңизде калкып жүрөт экен.
Бул мифтик баянда, аалам анын ичиндеги Күн, Ай, Жер, жердеги тоолордун
пайда болушу жөнүндө наристе элестетүү аркылуу ааламды баамдоого умтулганын
көрөбүз.
ЖЕРДИН КАЙМАКТАШЫ ЖӨНҮНДӨ

Жер алгачында кичинекей көлкүлдөк зат болуп жаралыптыр. Ал улам
каймактаган сайын чоңоюп, жумурткадайдан тайдын туягындай, андан ары чоңое
берген экен. Жердин уюшу, каймактап чоңоюшу менен жер жаралып, ааламдын бир
алкагында туруп калыптыр. Бул кийин-кийин инсанаттардын жашоо жайыты болуп
калган экен.

325

www.bizdin.kg

АЙ ЖӨНҮНДӨ
...Ай ааламда аябай көп болот имиш. Алардын ар бирөө жер бетин көрүүнү
аңсашат экен да, күнүгө кезек күтүп, бирден чыгат экен, калгандары соңунда
чыдамсызданып, топон баласы болгонго дейре жер бетин бир көрүп калууга
ашыгып турат экен.
...Көйкаптан жер бетине бир желмогуз чыгып, инсанат, жан-жаныбарга коркунуч
туудура баштаптыр. Жер бетиндегилердин тилегин теңир кабыл алып, баягы
желмогузду айга алып чыгып, кум менен тарууну аралаштырып, ошону айрып
чыгууга буйрук салыптыр. Ал таруу менен кумду айрып болоюн дегенде чабалекей
барып, куйругу менен аралаштырып жиберет экен да, желмогуз кайра тергенден
терип отура берет экен.
Ай бетиндеги караан айдагы чынар терекке аркандап койгон ошол кум менен
тарууну айрып терип отурган желмогуз имиш.
...Илгери жер бетинде томолой жетим бир кыз болгон экен. Ал ошончолук сулуу
болгондуктан, ай көрүп ажары, күн көрүп көөнү түшүп калат. Ошондо күн айдан
күчтүүлүк кылып, нурун таштап, кызды тартып аларда ай андан кадырын салып
жатып сурап алып чыгып кетет. Жакшылап караган кишиге ай бетиндеги элес
челектерин бакандап бара жаткан кыздай көрүнөт.
Ай жөнүндө айтылган жогорку кыргыздардын мифтеринин кыргыздардын
айдын түзүлүшүн анын сырларын билүүдөгү наристе баамын байкоого болот. Ал
эми ай жөнүндөгү бул наристе элестетүү кыргыздардын тээ баштапкы доордо
асман, жер, инсанат бирдей, бирге аралаша жашай билет деген түшүнүгүнөн улам
айтылып калганын баамдайбыз.
ҮРКӨР ЖӨНҮНДӨ
Качандыр бир убакта Үркөр менен Жетиген жерде жашаган адамдардан экен.
Күндөрдүн биринде Үркөрдүн кызы Үлпүлдөк сулууну Жетиген (Жети каракчы) ала
качып, асманга чыгып кетишет... Үркөр артынан кубалап, кошо чыккан экен.
Ошол Үлпүлдөктү ала качкан жети каракчы (Жетиген) ошол мезгилден бери
Алтын казыкты айланып качып, ал эми Үркөр аларды кубалап кармай албай
жүргөнү жүргөн болуп калыптыр. Кыргыз мифтеринде Үркөр жөнүндө айтылган
баян эң эле көркөм болуп, кыргыздардын жылдыздарды баамдашы, алардын
кыймылын наристе элестетүү өтө көркөм образдар менен түшүндүрүлгөн болуп да
жылдыздар да адам сыңары жан болоору, алар адамдардай эле касиетке
сүрөттөлүшү эң байыркы тааным жана түшүнүктү туюнтуп турат.
Үркөр жөнүндөгү мифте Үркөр адамдан жаралган үч жылдыз, ал ар жылы кырк
күндөн жерге түшүп кайтат деп билишкен. Ал тургай Үркөргө адамча мамиле
жасашып, адамча сөз таштап кайрылган төмөнкүдөй ырды жолуктурабыз.
Үркөр, Үркөр үч жылдыз,
Үркүп кайда барасың?
Жөө желимге барамын.
Жөө желимде эмнең бар?
Аштык айдар уулум бар,
Жибек созор кызым бар.
Жүгүрүп жүрүп жүн табат,
Жүн арасынан тарак табат.
Таракты таттыма берем,
Таттым боз токтусун берет.
Карс урам, көлгө салам,
Көк ак уюмду берет.

Ак уюман аяк-сүт чыгат,
Жатып ичсем жанбашыма төгүлөт,
Кооп ичсем койнума төгүлөт.
Экинчи түрдө айтылышы:
— Үркөр, Үркөр үч жылдыз,
Үркүп кайда барасың?
— Эжекеме барамын,
— Эжекең сага не берет?
— Эчки саап сүт берет,
— Аны неге куясың?
— Жалпак ташка куямын,
— Жайылып кетсе кантесиң?

326

www.bizdin.kg

— Жалай, жалай коёмун,
— Ээгиң сынса кантесиң?
— Жаагың сынса кантесиң,
— Эптей, эптей коёмун.
— Чаптай, чаптай коёмун.
Үркөр жөнүндө айтылган бул сүйлөшмө ырда адамзат менен Үркөр аралаш
жашап жүргөндөй элестейт. Жана келип, сүт менен жаныңдан таанышып
жаткандыгы, сүт куя турган идиштин «жалпак таш» болуп, байыркы таш курал
доорун айтып жатканы, Үркөр жөнүндөгү мифтин алда канча эртеде айтылганын
туюнтуп турат.

АЛТЫН КАЗЫК ЖЫЛДЫЗЫ ЖӨНҮНДӨ
...Көк теңиринин аксарат, көксарат деген эки жакшы аты болуптур. Аны алтын
казыкка аркандаттырып койгон экен. Ал аттарды Көк уурулары кармамак болуп,
аркан таштаса, аркандары жетпей калыптыр. Аларга чалманы түшүрүп кармайбыз
деп жүрүшөт экен. Ошого аксарат, көксарат алтын казыкты айланып качып жүрөт
экен. Жети каракчы алтын казыкты айлана чалма көтөрүп жүрөт экен.
...Эгерде, жылдыздарга мылтык мелжесе анда бардыгы ордунан жылат имиш.
Бир гана алтын казык козголбойт экен. Анткени, илгери Канжыга аттуу баатыр
атын байлаш үчүн, темир казык катары кагып койгон экен, ошондон бери Алтын
Казык аталып калыптыр.
Алтын Казык жөнүндөгү бул мифтик баян Алтын Казык жылдызынын орду
турактуу тургандыгын жана анын айланасында жети каракчы (Жетиген) айланып
турганын баамдап, алардын эмне үчүн ошондой жайгашып калгандыктары мифтик
түшүнүк боюнча, наристе элестетип, адам сыңары көркөм образга көтөрүп
түшүндүрүүгө умтулуп жатканын баамдайбыз. Заттарды таанууда аны наристе
элестетип түшүндүрүү нагыз мифтик тааным болуп эсептелет.
Алтын Казык жылдызы жөнүндөгү мифтин (аңыздын) чыгышы ошол жылдызды
таануудагы наристе баам болгон. Ал эми ошол баам, элестетүү аркылуу бир
жылдызга «алтын казык» деген жарашыктуу ат коюлганы эл оозундагы мифтердин
коомдук турмушка кызмат кыларын эске салып турат.
ҮЧ АРКАР ЖЫЛДЫЗЫ ЖӨНҮНДӨ
Жер бүткөндө Толтой аттуу мерген болгон экен. Мунун мергендиги жумуру
баштууда жок болуп, адистикте ок чыгарып, көз ирмеп атканын тегеле жазбаган
экен. Бирок Толтой мергенди тоотпогон, капкайдан жыт алып, өңүткө жолотпогон
абдан кыраакы Үч аркар бар экен.
Бир күнү сары айгырын минип, мылтыгын алып, тайганын ээрчитип келе жатып
Толтой мерген Үч аркарга жолугуп калат. Апыл-тапыл аттан түшүп, айгырды кең
тушап, мылтыгын сундуруп шыкаалай калган экен. Аркарлар жыт алып, дыр коюп
качат. Толтой мергендин тайганы кууп жөнөйт. Аркарлар: «Бул балакеттен куткара
көр, жараткан!» — деп тилек кылган экен. Жараткан тилегин кабыл алат.
Үч аркар асманга учуп жөнөйт. Тайган да жаза-буза бучкактап кошо жөнөйт.
Толтой мерген да өңүттөн шыкаалаган боюнча учуп (мээлеп) калат. Тушоолуу сары
айгыры да алардын артынан учуп чыгат. Булардын баардыгы асманга барып
жылдыз болуп, ошондон тарта түн бою ордун алмаштырып туруп калган экен.
Бул «Үч аркар» жөнүндөгү миф (аңыз) кыргыздардын жылдыздарды
баамдоодогу дагы бир элестетүүсү болуп, жылдыздын аты да ошол мифтик баяндын
түшүндүрмөсү боюнча коюлган.
ЖЕТИ КАРАКЧЫ (ЖЕТИГЕН) ЖЫЛДЫЗЫ ЖӨНҮНДӨ
...Жетиген жердеги адамдардай эле экен. Ал жерден Үркөрдүн кызы Үлпүлдөк
сулууну ала качкан каракчы болуп асманда туруп калыптыр.
327

www.bizdin.kg

...Жети каракчы Көк теңиринин алтын казыкка аркандап койгон көк сары атын
уурдаганы чалма көтөрүп жүрөт экен.
Бул мифтик баяндан «жети каракчы» аталган жылдыздын атынын коюлушу да
наристе элестетүүдөн улам болгонун баамдайбыз.

БУЛУТ ЖӨНҮНДӨ
...Булут көктө кичи перинин кайтаруусунда болот имиш. Кичи пери колуна камчы
алып, булуттарды туш-тушка кубалаганда жаан жаайт имиш.
Перинин каарланып ачуулуу кыйкырышынан күн күркүрөйт дейт.
...Булут жандуу болот экен. Ал белгилүү бир ээн жердеги дайранын боюна түшүп,
суу ичип чыгып анан күн жаадырат экен.
...Кара булуттар «бооз булут» болот имиш, ал белгилүү жерге чидерип барып
«тууйт» (жаайт) экен. Эгер удаасы менен нече күндөп жааса «булут бала салат» экен.
Бул мифтик баян табияттын кубулушу болгон жаан жааш, күн күркүрөөнүн
сырларын чечүүгө баам коюп, аны көркөм наристе элестетип, булутту жандуу образ
катары сүрөттөгөн.

ТОПОН СУУ ЖӨНҮНДӨ
Жараткандын каары менен жер бетин бүт «топон суу» каптап кетет да, «топон
суу» оюп аккан жерлер өрөөн, капчыгай болуп жаралыптыр да, арсайган тоолор
көтөрүлүп чыгыптыр. Ошондо жер бетинде жан-жаныбар калбай калмак болгондо
Нух пайгамбар ар бир жан-жаныбардын тукумунан бир жуптан алып, кайык менен
деңизге алып кетип куткарып калган имиш.

КАР ЖӨНҮНДӨ
Кар илгери эмки турпатындагыдай «кар» эмес экен. Ал асмандан ун болуп түшчү
экен. Адамдар аны керектөөсүнө карай алып ээн-эркин тамак-ашына пайдалана
берчү экен.
Күндөрдүн биринде, бир аял жупка жайып жатса, баласы чычып булганып алат.
Алдастаган аял баланын көчүгүн жупка менен аарчып ыргыткан экен. Ал кесирине
Жараткан каарданып: «Мээнет кылып эгин экпеген унду ынсанат кар кылат экен»,—
деп көктөн андан ары ун түшпөй, кар түшмө кылып коюптур.
«Кар» сөзүнүн кыргыз тилиндеги мааниси «асырабоо, кадырлабоо, коромжу
кылуу» деген маанилерди берет.
Кар жөнүндөгү бул мифтик баян табият кубулушу болгон кардын пайда
болушуна наристе баам жүгүртүп, акты, унду инсанат каралабоосу керек экенин
көркөм элес менен түшүндүргөн.

ЖЕРДИН ТИТИРЕШИ ЖӨНҮНДӨ
Жараткандын буйругу менен жерди аалам көк өгүзү мүйүзүнө көтөрүп турат
экен.
Көк өгүз чаалыгып, мүйүзү талыганда, бир мүйүзүнөн дагы бир мүйүзүнө сала
коюп көтөрөрдө жер титирейт имиш. Жердин титиреши жөнүндөгү бул мифте да
жаратылыштын жер титирөө кубулушуна баам салынган болуп, жердин эмне үчүн
титиреш себебин наристе элестетүү менен түшүндүрүүгө умтулганын көрөбүз.
Мындай мифтик баян тээ төмөнкү бечел коомдун адамдарына чындыктай туюлган,
алар ошондой экенине бек ишенген. Ал эми биз үчүн бул баян наристе адабият
катарында гана кызмат кыла алат. Жогоруда нуска катары көрсөткөн мифтик
баяндар асман заттары, жаратылыштын кубулуштарынын пайда болуу, жаралуусун
көөдөк баамдаган, наристе элестеткен, алардын пайда болуу, жаралуу себептерин,
сырларын наристе көркөм баян менен түшүндүрүүгө далалат кылганын көрдүк.
Мына ушуларга окшош асман заттарынын жаралышы, пайда болушу жөнүндө
328

www.bizdin.kg

элестеткен баяндар «асман заттары жөнүндөгү мифтер» деп аталат. Асман заттары
табияттын кубулуштары жөнүндө айтылган мифтер кыргыз эл ооз адабиятында
абдан арбын. Биз бул китепте бардыгына дээрлик токтолуп олтурбадык.
Төмөндө айбандардын жаралышы жөнүндөгү мифтерден бирди жарымды үлгү
катары көрсөтө кетели.

КОЁНДУН ЖАРАЛЫШЫ ЖӨНҮНДӨ
«Жараткан» бардык ымыйян-чымыян жан-жаныбарлардын мүчөлөрүн жасап, өз
ылайыгы боюнча кураштырып берип жаткан кезде, коён коркуп, айбыгып,
жаратканга мурда баралбай, аркада калыптыр. Калган жандуулар мүчөлөрүн толук
кураштырып алып кайтып болуп калганда, «жараткан» ээн турганда, анан коён
барып: «Менин мүчөлөрүмдү берсеңиз», — деген экен, анда жараткан кейип: «Сен
мурдараак келсең болбойбу, мен мүчөлөрдү такыр бөлүштүрүп берип болбодумбу,
эми сага эч нерсе калган жок», — деген экен.
Анда коён: «Антпей, мага да ылайыгында мүчө бербесеңиз болбойт» — деп
ыйлап туруп алыптыр. Аргасыздан жараткан эшектен кичине кулак сурап, төөдөн
эрин сурап, иттен бут сурап, эчкиден чычаң сурап, жээренден бел сурап алып аларды
чогултуп «ме, мына буларды мүчө кылып ал», — деп берген экен.
Ошого коёндун кулагы эшектикине, ээрди төөнүкүнө, буту иттикине, чычаңы
эчкиникине, бели жээрендикине окшоп жаралып калган имиш.
«Коёндун жаралышы жөнүндөгү» жогорку мифте жан-жаныбардын тукум
уругунун жаралуу тегин мифтик наристе элестетүү менен түшүндүрүүгө умтулган.
Биз мындан жаныбарларды таанууда анын кебете түспөлүнө баам салган атабабанын наристе баамын байкай алабыз. Жараткандын кыргыз рухундагы образын
көрө алабыз.
УЙДУН ЖАРАЛЫШЫ ЖӨНҮНДӨ
Жараткан бардык жан-жаныбарлардын мүчөлөрүн жасап берип жөнөтүп
жатыптыр. Уй да бардык мүчөлөрүн алып, эми бөйрөгүнө келгенде, бир сайгак
келип сайылган экен. Анын оорусуна чыдай албай, бөйрөгүн эсинен чыгарыптыр да
куйругун чамгарактатып качып жөнөптүр. Бир маалда сайгактан кутулуп, өпкөсүн
басып алган соң баамдаса, эки бөйрөгү жок, эки капталы оңурайып эңшерилип
турган экен. Ошондон күшүлдөй басып барып, Жараткандан бөйрөк сураптыр.
Жараткан бардык жаныбарларга бөйрөктү бөлүштүрүп берип болгон экен, бөйрөк
калбаптыр. Кайрадан жаныбарларды чогултуп бөйрөктөрүнөн сурап алып, уйга
бөйрөктөрдү кураштырып берген экен. Ошого уйдун бөйрөгү кырк курак болуп
калган имиш.
Бул мифтик баян уйдун бөйрөгүнүн туруму келбетине карай элестетилип
айтылган көркөм түшүнүк болуп эсептелет. Мындагы башкы тааным дүйнөдөгү
заттардын жасоочусу, жаратуучусу болот деген түшүнүктөн улам элестетилип
айтылганын баамдайбыз.

ТАБИЯТТАН ТЫШКАРКЫ СЫЙКЫРДУУ КҮЧТӨР ЖӨНҮНДӨГҮ МИФТЕР
Табияттын жаратылышында болбогон, бирок мифтик түшүнүктөн улам наристе
элестетип, баштапкы доордун адамдары өздөрүнө душман күчтөр менен жандарына
пайда келтире турган күчтөрдүн образын жаратып баяндаган мифтер табияттан
тышкаркы күчтөр жөнүндөгү мифтер деп аталат.
Бул түрдөгү мифтер дүйнөдөгү заттардын пайда болуу, жоголуудагы себептерин,
адамзаттын кырсыкка кабылуу, бакыт, жакшылык көрүүнүн себептерине баам
салган, бирок анын чыныгы себептерин чечмелөөгө дараматтары жетпей, тек
наристе элестетүү менен көркөм адабиятка көтөрүп түшүндүрүүгө умтулган.
Ошондуктан ташка айлануу, кубулуу, жана адамдарга бакыт, таалай алып келүүчү
329

www.bizdin.kg

кызыр, мүрөктүн суусу сыяктуу эле элестетме образдарды жаратышкан. Дөө,
желмогуз, албарсты, ажыдаар, алпкара куш сыяктуу душман күчтөрдүн элестетме
образдарын жаратып, жан-жаныбарлар, инсанаттар ошолордун колунан
мертингени, ошолорду жеңүүгө күрөш жасагандыгы (мисалы эр Төштүк бүт өмүрүн
желмогузду жеңүүгө арнаган) жөнүндөгү күрөшчүл образдарды жаратып,
адамдарды туушту (жаратышты) болууга кайраттандырган күрөш жасоо аркылуу ар
кандай күчтү (дөөлөрдү, желмогуздарды, жетимиш эки кубулмалуу сыйкырларды)
жеңип чыгууга боло тургандыгына ишеним тургузган.
Баштапкы коомдун адамдары мифтик түшүнүктө наристе элестетилип образ
жаратылган. Дөөлөр, желмогуздар, ажыдаар, сыйкырлардын бар экендигине бек
ишенишкен. Алардын табияттан тышкаркы чөлкөмдөрдө жашашы чын деп
түшүнүшкөн. Мына мындай ишенүү мифтердин көркөмдүк касиетинен пайда
болгон деп айтууга болот. Андай дештеги себеп, мифтерде жаралган образдар
чыныгы кебетеде берилген.
Кыргыздардын «табияттан тышкаркы сыйкырдуу күчтөр» жөнүндөгү мифтери
мазмун жана образ жагынан кереметтүү күчтөр жана көйкаптагы күчтөр деп эки чоң
түргө бөлүнөт.
КЕРЕМЕТТҮҮ КҮЧТӨР ЖӨНҮНДӨГҮ МИФТЕР (АҢЫЗДАР)
Кыргыздын «керметтүү күчтөрү» жөнүндөгү мифтеринде табияттын, же
кандайдыр бир күчтүн жардамсыз эле бир нерседен дагы бири нерсеге өзгөрүү,
айлануу, кубулуу жөнүндөгү түшүнүк айтылат. Бул түшүнүктөрдүн бардыгы сыйкыр
күчтөрдүн, сыйкырлык өнөрдүн бар экенине «ошондой керемети болбосо анан
кантип болсун» деп акылы жетпей таң калгандан улам болгон.
Кереметтүү күчтөр жөнүндөгү мифтер жана мифтик түшүнүктөргө
төмөнкүлөрдү көрсөтүүгө болот.

ЖАН ЖӨНҮНДӨ
«Жан» жөнүндө кыргыздар мифтик наристе элестетип, «жан» деген «көк чымын»
же «көк түтүн» деген образды жараткан.
Жандуу нерселердин элден мурда тулку-боюу жаралып, андан кийин ага жан
салынат деп түшүнүлгөн. Мисалы, «Үч дос» деген жомокто, үч дос бир токойдо
түнөөгө туура келет да, кезек менен бирдемени күзөтчү болуп таң атырмай болот.
Алдында, үч достун «жыгаччысы» кезекте турат. Ал жөн турбай жыгачтан бир сулуу
кызды тулку боюн жасап тургуза коет. Экинчиси кезекте турганда, ал кийим тиккич
экен. Ал да бекер турбай, өз өнөрүн берки экөөнө көрсөтүү үчүн ал сулууга кийим
жасап, демейдеги кыздардай жасап салып уктайт. Тигил үчүнчүсүнө кезек келгенде
жанагы экөөнүн өзүнөн ашырмак болуп, «жан» салгыч экен да, ал кызга жан салып
коюптур. Эртеси үчөө ал кызды талашып калган экен, кана ким алса болот?
Жомоктун кыскача баяны, мында «жан» салгыч, жан салуу, жан кирүү деген
түшүнүктө жатат.
Демек, кыргыздардын түшүнүгүндө «жан денеден бөлөк нерсе, — адам өлдү
дегени «жаны денеден чыкты» ал денеден чыгаарда «көк түтүн болуп бур этип
чыгат» же «көк чымын болуп чыр этип чыгат» деп элестеткен. Ушундай түшүнүктөн
улам кыргыздардын мифтик жомокторунда жети баштуу желмогуздун жети жаны
бар экени, кээ бир алптардын (мисалы, «эр Төштүктө» Чоюн кулак алптын,
«Сейтекте» Кыястын) жаны өзүндө эмес, кара чымчыктарда болуп, аны аркардын
ичине салып сактаганы жөнүндө айтылат. Эгерим, баатырлар алардын жанын таап,
элден мурда өлтүрбөсө өздөрүн жеңүү мүмкүн эмес деп түшүнүлгөн.
«Жан» жөнүндө дагы мындай миф айтылат: Асмандагы жылдыздардын ар
биринде жердеги адамдардын жандары болот. Асмандан бир жылдыз учса жерден
330

www.bizdin.kg

бир адамдын жаны чыгат (өлөт) имиш. Мына ушуга окшош «жан» жөнүндө
айтылган мифтик баяндар кыргыз эл ооз адабиятында арбын кезигет.

КАЙЫП БОЛУУ ЖӨНҮНДӨ
Кыргыз мифтик түшүнүктөрүндө «кайып болуу» жөнүндөгү элестетүү баяндары
арбын кезигет. Кыргыз мифтеринен карасак, «кайыпчынын Кара Тоо», кайыпчынын
«Кара-Үңкүр» деген чөлкөмдөрдүн наристе элестерин кезиктиребиз. Анда
баяндарда айтылышынча «кайып болуу», «Кайыптан бүтүү» бүткүлдөй ошол
чөлкөмдө болот экен.
«Кайыптан бүтүү» дегенде, ошол «кайыпчынын Кара-Тоо же үңкүрүнөн» бир
кайып күч чыгып белгилүү ургаачы затка насилденет. (Адам, же жылкыга көбүнчө
айтылат), ошону менен «кайыптан туулат» деп айтылат. Мисалы үчүн айтсак,
«Манас» баатырдын аты Аккуланын энеси «Кызыл чаар бээ» жөн үйүрдөгү
айгырлардан токтобойт, ал жети жылда бир ирээттен жоголуп кетип (кайыпчы
тоосуна кетип) кайыптан токтоп келет экен. Ошого, Аккула, Кылкара сыяктуу аттар
«кайыптан бүткөн жылкылар» деп айтылат. Кайыптан бүткөн аттар «алтайлык
жолго минсе, селт этип чөп жебей, кылт этип суу ичпей» чыдай берген.
Ошол сыңары кайыптан бүткөн нерселер, заттар кыргыз мифтеринде көп
айтылат.
«Кайып болуу» деген сөз кыргыз мифтеринде кайыпчынын тоосуна, үңкүрүнө»
кирип кетти, деген мааниде баяндалат. Кыргыз мифтеринин ушул баяндарына
караганда, «кайып болуу» элдик каармандар, ыйык жаныбарлар бул жашоодон
аргасы түгөнгөндө, мисалы, Семетей өзү багып чоңойткон эмчектеш чоросунан
зыянкерчиликке учураганда, бул жашоодон аргасы түгөнөт. «Кененим» бөлүгүндө
Асыл бачаны Жоодар бешим жаңылып атып алганда аны кучактап жаткан
Коёналпты Кененим чокмор менен жалпайта чаап алганда (баардыгы жаздым
таанып), Кененим бул жашоодон аргасы түгөнөт, «Кайыпчынын Кара-Тоосу
үңкүрүн» көздөй басып кайып болот. «Буудайык» дастанында Буудайык
«кайыпчынын Кара-Үңкүрүндө» бүтөт. Кайра ошол үңкүргө эки жолу кайтат.
«Кайыптан бүткөн» ар кандай жандын өлүшү эң кыйын, оңойлук менен өлбөй,
көпкө жашайт: «Кайып болгондор» өлгөн катарында эмес, «кайыпчынын
чөлкөмүнө» (Кара-Тоо, Кара-Үңкүргө») кетип жашап калат, керек болсо, кайра пайда
болот деген түшүнүк болгон. Мисалы, Семетей кайып болот, кийин кайра келет.
Демек, «Манас» эпосунда жалгыз гана «Манас баатыр» өлүп, аны жерге койгондон
башкалары (жети урпагы (кайып болуп кетет) кээ бир варианттарда).
Айтмак, «кайып кыргыз мифтеринде кереметтүү күч, нерсе» катары элестетилип,
анда кандайдыр бир «кереметтүү күч» болорун, ал эч кандай сырткаркы күчтүн
жардамсыз эле көзгө көрүнбөй кетүүсүнө баштапкы адамдар чын бүтүшкөн.
«Кайып болуу» жөнүндөгү мифтик түшүнүк наристе көркөм элес болуп, адамдар
өлүмдүн чыныгы себептерин, анын мыйзамдуулугун чечмелөөгө дараметтери
жетпей, камкорчу баатырларынын, ыйык жандуулардын «өлүмүн» наристе
элестетип, мифтик тааным боюнча түшүндүрүүнүн аракетинде болгон.

ТАШКА АЙЛАНУУ ЖӨНҮНДӨ
Кыргыздардын мифтик түшүнүгүндө, дүйнөдөгү жан, жаныбарлар абдан
чаалыгып чарчаганда, же болбосо, жашоо мүмкүнчүлүгү калбай аргасы, айласы
түгөнгөндө, (мисалы, «келин таш» аттуу мифтик баянда бир келин жоонун колуна
түшөөрдө «ташка айланат») түбөлүк жатып (уктап), ташка айланат», деп
түшүнүшкөн. Ташка айлануунун дагы бир себеби, дүйнөдөгү жан, жаныбарлар күнөө
өткөрсө, опсуз жаңылса «жараткандын» каргышы менен ташка айланып калат
имиш. Андан бөлөк сыйкырчыларда сыйкыры менен кандайдыр бир дөөлөрдү
ташка айланта алат экен.
331

www.bizdin.kg

Кыргыз мифтеринде «ташка айланууда» бир түрдүү керемет күч катары эле
иштетилип, кыргыз мифтик баяндарын көркөмдөөгө каражат кылынган. «Ташка
айлануу» жөнүндөгү баяндар кыргыздардын кереметтүү жомокторунда,
уламыштарында (болуп да тоо, таштардын аталып калышы жөнүндөгү
уламыштарда), алып айтсак, «Күйөө таш», «Кыздар ашуусу» деген уламыштарда
«ташка айлануу» жөнүндө баяндар айтылат.

СЫЙКЫР ЖӨНҮНДӨ
Кыргыздардын мифтик түшүнүгүндө, «сыйкыр» бир түрдүү «кереметтүү күч»
катары элестетилет да, «сыйкыр» эч кандай сырткы көмөк, себепсиз эле, бир
нерсени дагы бир нерсеге өзгөртө ала турган, кубулта коё турган жөндөмгө ээ өнөр
катары сүрөттөйт.
Мифтик баяндарда, «сыйкыр» өнөрдүн эң кылда учу болуп, сыйкыр өнөрүн
билчүлөр «сыйкырчы» аталган, сыйкырчылар атайын үйрөнгөн, машыккан катары
элестетилет. Сыйкырдын түрлөрүн канча көп билгендер ошончо жөндөмдүүлөр
эсептелет.
Кыргыз мифтик баяндарында, сыйкырды эң көп билгендер 72 сыйкыр билет, деп
айтылат.
«Сыйкыр» кыргыз эл адабиятында, болуп да «кереметтүү жомоктор»
эпосторунда абдан ырааттуу баяндалат.
«Сыйкыр» жөнүндөгү наристе элестетүү «Эр Төштүк» мифтик эпосто эң байыркы
түрү боюнча айтылат. Алып айтсак, эр Төштүк ажаты болгондо, атын карчап койсо
«күмүш сака» болот жана башка согуштук жарактары да сыйкырдуу болот. Андан
бөлөк кыргыз жомокторунда, ажаты болгондо «таягын» минип «уч» десе алып учуп
кете берет. Сыйкырлуу сыйкырчылар ажаты келгенде ар түрдүү жаныбарларга,
заттарга өзгөрүп, кубула алат. Сыйкырчылык «Манас» эпосунда да кеңири каражат
кылынат. «Манас» эпосундагы оң каармандардан Алмамбет, Айчүрөк, Кененим,
Асылбача, Бекбача, Сейит, Куйлусу сыяктуулар жеткен сыйкырчылар катары
баяндалат. Терс каармандардан Коңурбай, Шыпшайдар, Ыраңкүдүк, Жүйлүн дөө
сыяктуу бардык эле дөөлөр сыйкыр билишет.
Демек, «Сыйкыр» жөнүндөгү элес, образ кыргыз мифтеринде, жомокторунда
басымдуу орунду ээлейт.

КЫЗЫР (КЫДЫР) ЖӨНҮНДӨ
Кыргыз мифтеринде «кызыр» бакыт, таалай, ырыскынын ээси, пири катыр
элестетилет.
Кызыр илгери кайып болуп кеткен заттан болгон имиш. Кызыр аруу, агдар
жүргөн инсанатка жолукса «кызыр даарыды» — делип, бакыт ырыскы келет экен.
Кызыр адам баласына үч жолу (27 жашында, 47 жашында, 67 жашында) жолугат
экен. Аны өз ыкласы менен туюп, билип кадырлай билсе «кызыр жылоолоп», токтоп
калат имиш. Тааныбай, билбей калса өңүп кетет экен.
Кызыр адам баласына жолукканда ар түрдүү кебетеде, кээде ак боз ат минген
аксакал катары жолукса, кээде «тулубун көтөргөн кайырчы» кебетесинде жолуга
берет имиш.
Кызыр жолугуп, кызыр даарыган инсан бат эле иши оңуна тартып, бакыт, кадырбаркка ээ болуп кетет деп түшүнүлгөн. Ошого кыргыздардын ак батасында: «кызыр
колдосун», «кызыр жылоолосун», «кызыр даарысын», «жолдошуң кызыр болсун»
деген сөздөр айтылат. Кызыр жөнүндө түшүнүк, баштапкы коом адамдары «байлык,
бакытты» бөлүп берчү ээси болот деп баамдашкан. Байлык, бакыттын колго
келишин «эмгек, кан, терден» эмес, кандайдыр бир «кызыр» аталган кереметтүү
332

www.bizdin.kg

күчтөн келет деп, аны наристе элестетип «кызыр» образы аркылуу түшүндүрүүгө
умтулган.
«Кызыр» чындыкта, табиятта болгон нерсе эмес, мифтик көркөм адабиятта
наристе элестетилген адабияттык образ гана болгон.

МҮРӨКТҮН СУУСУ ЖӨНҮНДӨ
Мүрөктүн суусу өтө ыйык зоокадан таштын бетин жарып чыгат имиш. Мүрөктүн
суусун ичкен жан өлбөйт экен. Ошого «өлбөстүн суусу» деп да айтылат.
«Мүрөктүн суусун» абдан тунук, таза элестеткен. Ошого «Мүрөктүн суусундай
мөлтүрөп» (таза) деп айтылат.
«Мүрөктүн суусу» жөнүндө түшүнүк баштапкы коомдо кадырлаган, аргасын
ойлошкон. Кандайдыр бир нерсе өлтүрбөөгө себеп болот деп баамдашкан. Бирок
анын чыныгы себебин табуу мүмкүн эмес эле, ошого «өлбөстүн» себебин көркөм
наристе элестетүү аркылуу «мүрөктүн суусу» образы менен түшүндүрүлгөн.
«Мүрөктүн суусу» жөнүндөгү баяндар кыргыздардын мифтеринде (аңыздарында),
кереметтүү жөө жомокторунда, эпосторунда көп кезигет. Эл-жерди коргогон
баатырлар мүрөктүн суусун ичип узаккы жашаган окуялар сүрөттөлөт.

ПЕРИЛЕР ЖӨНҮНДӨ
Перилер көктөгү теңирлердин кыздары имиш. Алар жер үстүнө ак куу же сулуу
кыз кебетесинде түшүп, чыгуу мүмкүнчүлүгү болот экен. Перилер көбүнчө асманда
булуттарды кайтарат дейт.
Кыргыз эл ооз адабиятынын мифтик элестетүүсүндө перилер асманда турүп, жер
бетинде болуп жаткан иштерди, адамзаттын аракеттерин туюп, билип турат экен.
Перилер адамзаттын баатырларына, ак, адил жигиттерине ашык болуп, алардын
кыйынчылык жана оор абалдарын жеңилдетүүгө жардам берет экен. Ошого, кыргыз
эл ооз адабиятында перилер оң каармандардан болуп эсептелет.
Кыргыздардын кереметтүү жомокторунда эпосторунда перилердин образдары
жаркын жаралып, алардын кызматы келбети сонун элестетилет.
Алып айтсак, эр Төштүктө перинин кызы Бектору, «Жоодар бешимде» Нопери
кыз сыяктуулар да перилердин образдары айтарлуудай жаралган.
«Манас» эпосунда Манастын колдоочусу «Кызыл кыз» ар кандай кезде Манасты
жылоолоп колдойт. «Семетейде» Айчүрөк пери образында (Ак куу кебетесинде)
укмуштай сүрөттөлөт. «Сейтекте» «Куйалы» пери образында, «Кененимде» эң эле
көптөгөн перилер сүрөттөлөт. «Бекбача» Ноопану аттуу пери кыз менен той жасайт,
демек, «Манас» эпосунун сегиз бөлүмүндө тең перилердин кызматы, элеси көркөм
сүрөттөлөт.
Демек, пери кыргыз эл ооз адабиятында жаркын жаралган, наристе элестетилген
образ болуп, ар кайсы жаныбарларда кеңинен колдонулган кейипкер катарында
саналат.

КӨЙКАПТАГЫ КҮЧТӨР ЖӨНҮНДӨГҮ МИФТЕР.
Кыргыздардын мифтик түшүнүгүндө, табиятты, атап айтканда, жерди кыркалай
курчап, башы көккө такашып турган тоо кыркасы болот имиш. Ошонун аркы жагы
«Көйкап» аталган чөлкөм экен. Көйкап чөлкөмүндө жер бетиндеги инсанатка, жанжаныбарларга коркунуч келтире турган жоолор жайгаштырылган имиш. Алар
кандайдыр мүмкүнчүлүк тапса эле жер бетине чыгып, инсандарды, мал-жанды жеп,
кырып турат экен. Инсандардын баатырлары мына ошолордон элди, жерди коргоп,
көрүшкөн окуялар сүрөттөлгөн. Мисалга айтсак, мифтик эпос «Эр Төштүктө» эр
Төштүк көйкаптагы жоолор менен өмүрүнүн соңуна чейин күрөшөт.
Кыргыз мифтеринде «көйкап» жер асты деген мааниде да айтылат. Мисалы үчүн,
«Эр Төштүк» эпосундагы мындай баянды көрүп Багалы:
333

www.bizdin.kg

Жер астына куулма,
Түшөрүнө калганда,
Кончуңда күмүш саканы
Алып туруп сен карча,
Таба албай көйкап тешигин
Куулма токтойт ал жайда.
(«Эр Төштүк» Ж. Мамай варианты)

Демек, кыргыздардын эл ооз адабиятында, атап айтканда, мифтеринде,
жомокторунда, эпосторунда көйкап жөнүндөгү баяндар, ал көйкап чөлкөмдөгү
күчтөр жөнүндөгү наристе элестеткен образдар басымдуу орунда турат. Айтмак,
кыргыз эл ооз адабиятындагы негизги окуяларда көйкаптагы күчтөр менен болгон
күрөш баяндалат.
Кыргыз эл ооз адабиятынан иликтегенде, көйкаптагы (жер астындагы) күчтөр
жана алардын образдары төмөнкүдөй болгон.

ДӨӨЛӨР
Кыргыздардын мифтик түшүнүгү боюнча, дөөлөр көйкап чөлкөмүн мекендеген
адам кебетелүү, бирок тулку бою «тоо десе» эки буттап жылган тоодой бою бар,
жалгыз көздүү, же демейдегидей эле бирок бою, туруму опсуз чоң бир макулук экени
элестетилет. Дөө «Манас» эпосунда мындай сүрөттөлөт: «жылып жүргөн бир тоо
бар, тообу десе дөбөдөй, маңдайынын бырышы, эл жайлоочу төр өңдүү, каш
кирпигин караса, карагай токой жер өңдүү, маңдайында жалгыз көз орто толгон көл
өңдүү».
Кыргыз эл ооз адабиятында «дөөлөр» Көк дөө, Кара дөө, Ак дөө, Сары дөө деген
топторго бөлүнөт. Дөөлөрдүн бардыгы эркек болот экен да, алар жер үстүнө чыгып
инсанаттын, көктө перилердин сулууларын ала качып кетет экен. Кыргыз
жомокторунда, мифтеринде баяндалган окуяларга караганда, дөөлөрдүн кээ бирөө
инсанат менен достошкон, алар үчүн кызмат кылып, душмандашкан дөөлөргө
каршы күрөш жасоодо жардамдашканы баяндалат. Кыргыз мифтик баяндарда дөө
менен дөөнүн күрөш жасаганы күч сынашканы болот экен. Алардын күч
сынашканы:
1. Осурушу болуп, кимдин осурагы канча күндүк жерди каптап, нече күндө
арылганына карай күчтүүлүгү белгиленген.
2. Биттерин көргөзүү, кимдин бити чоң, аны сыкканда канча шаарды каны
каптап кете алат, ошого жараша күчтөрү белгиленген.
3. Көккө таш ыргытуу болуп, кайсыл дөө канчалык ташты (аттай, же койдой
ташты) көккө ыргытса, канча күндө жерге кайра түшөрүнө карап күчтөрүн
белгилешкен).
4. Эт жешүү аркылуу сынашып, ким канча даш казандагы нече бодонун этин
жеди, анын сөөгүн бүрккөндө канчалык жерди басып калды, ошого карай күчтөрүн
чендешкен. Ошондон жеңилгендери өлүмдү мойнуна алышкан.
«Дөөлөр» жөнүндөгү мифтик баяндар кыргыздардын жомокторунда,
эпосторунда аябай көп кезигет. Алардын образдары өтө таң каларлуу даражада
сүрөттөгөн.
Кыргыздардын мифтик баяндарында, дөөлөрдүн жандары денелеринде эмес
чымчыктарда болуп алар башка бир нерселерде сакталары айтылат.
Дөөлөр жаратылышта, чындыкка болгон нерселер эмес, бул тек жоо жактын
кароосун наристе элестетүү менен жаралган. Көркөм адабияттык образ болуп
эсептелет. Кыргыз эл ооз адабиятындагы дөөлөрдүн образынын жаралышы
адабияттык баяндарды ого бетер көркөмдөтүүгө каражат болуп, адамзат өзүнөн
334

www.bizdin.kg

ошончо чоң, ошончо күчтүү жоосун жеңе алат деген ишенимди туйгузган. Ушул
мааниден караганда кыргыз эл ооз адабиятындагы «Дөөлөр образы» адамдарды
күрөшчүл, туушту болууга дүйнөдө жеңе албай турган эч кандай жоо жок экенине
бек ишеним байлатууда аябай зор роль аткарып бергенин баамдайбыз.
Кыргыз эпосунда, атап айтсак, «Манас» эпосунда, «Жүйрүн дөө», «Макел дөө»
сыяктуу, жүздөгөн дөөлөрдүн, «Эр Төштүк» эпосунда Кара дөө (эр Төштүктүн дос
болгон дөөсү) баштаган жер астындагы (Көйкаптагы) дөөлөрдүн уюгу,
«Жоодарбешим» эпосундагы «Көк дөө» сыяктуу дөөлөрдүн образдары аябай көркөм
берилип, баатырлардын аларды жеңүүдөгү машакаттары көркөм элесте кызыктуу
сүрөттөлөт.
ЖЕЛМОГУЗДАР
Кыргыз эл ооз адабиятында желмогуздар «Жез тырмак, Жез кемпир, Мастан
кемпир» деген аталыштарда айтылат, желмогуздар мифтик элестетүүлөрдө
төмөнкүдөй үч түрдүү айтылат.
Желмогуз кемпир элеси. Чөөрүлүп чыккан, өөрүлүп бас-кан, оозу мүйүз, көтөнү
кийиз, ысык ичип муздак чычкан, суюк ичип коюу чычкан; коко тикен менен соңун
аарчыган, жүрөктөй, үйдөй, жүлүндөй түтүн чыгарып олтурган, сокусун минип сок
билегин камчыланган кемпир, ал кемпирдин сыйкырлыгы жандан ашкан, келбеттүү
жигиттердин жанын, канын алган, инсанатка коркунуч туудурган элес.
Жез тырмак келин элеси. Жез тырмактардын тырмактары учтуу жез, же темир,
тумшугу кызыл болот экен да, инсанатка жолукканда, тырмагын, тумшугун
далдалап турат имиш. Кыргыздардын мергенчилик уламыштарында, мергендерге
«Жез тырмактар» келин кебетесинде жолугуп, мергендердин жанына жакындайт
экен. Бирок адис мергендер жез тырмактардын белгилерин таанып, байкас болгон.
Кээ бир мергендер өзүнүн жаткан ордуна терек дөңгөч ороп коюп, өзү өңүп жаткан,
жез тырмак келип дөңгөчтү атканда тырмактары дөңгөчкө кадалып калат экен да,
мерген жез тырмакты сулатып атып салган сыяктуу окуялар жомоктордо баяндалат.
Жети баштуу, жалгыз көздүү желмогуз элеси. Мындай желмогуздар көйкаптан
(жер астынан) жер үстүнө чыгып калчу болсо, инсанат менен жан-жаныбарларга
кыргынчылык салган. Бул түрүндөгү желмогуздар көбүнчө дөөлөргө тийип, дөө,
желмогуз туугандыгы баяндалат. Жети баштуу желмогуздун ар бир башы сайын
бирден жаны боло турганы айтылат.
Кыргыз эл ооз адабиятындагы «кереметтүү жөө жомоктордо», баатырлардын
жети баштуу желмогузду жоготуп, элин жерин, бир тууганын куткаргандыгы
жөнүндөгү окуялар баяндалат.
Демек,
желмогуздардын
мифтик
элеси
жогоркулардай
сүрөттөлөт.
Желмогуздардын эң зор жөндөмү сыйкырлык, кубулмалуулук болуп айтылат.
Желмогуздун кубулмалуулук, сыйкырлык жөндөмүн «Эр Төштүк» эпосундагы
«желмогуз» кемпирдин Эр Төштүк баатыр менен күрөш жасаган окуяда абдан
таамай сүрөттөлгөн.
Кыргыз мифтеринде «Желмогуз» образынын жаралышы, анын наристе
элестетилиши адамзат жашоосунда ар кандай каардуу күчтөргө бет орой чыгып, эл,
жер кайтаруу үчүн күрөш жасоо ишенимин туугузган.
АЖЫДААР
Ажыдаар кыргыз эл ооз адабиятындагы мифтик элес болуп, көйкаптагы
«жыландын зору» катары кебетеленип, бир илеп тартса бирден адамды бүкүлү жута
турган сойлоочу жоо катары элестеткен.
Ажыдаар көйкаптан жер бетине чыкчу болсо, инсанаттар менен мал-жанга
коркунуч, кыргынчылык алып келген.
335

www.bizdin.kg

Ажыдаар жөнүндөгү баян, ажыдаар менен баатырлардын күрөшү кыргыздардын
«кереметтүү жөө жомокторунда» кенен сүрөттөлөт. Бир ажыдаарды жоготуу бир
өрөөн элин, бир шаар элин азат кылган менен барабар айтылат.
Ажыдаар жаратылышта болгон нерсе эмес, аны мифтик наристе элестетүү
аркылуу образ жараткан. Ажыдаарды өлтүрүү, ажыдаарга бет орой барып күрөш
жасоо адамдарды туруктуулукка, каармандыкка үндөгөн.
Ажыдаар кээде адамча сүйлөй билген. Ал баатырлар менен шартташканы да
баяндалат.
АЛПКАРАКУШ ЖӨНҮНДӨ
Көйкап чөлкөмүндө жашоочу канаттуудан алпкара куш элестетилет.
Алпкаракуш аябай зор куш экен да, анын түнөгү чынар
терек болот имиш. Алпкаракуш учканда, бороон чыгып, кырдан таштар кулап,
абдан сүрдүү болот экен. Ал чынар терекке келип конгондо чынар терек жети
ийилип жерге тийип зорго калыбына келет имиш.
Кыргыз эл ооз адабиятында алпкаракуш жөнүндө баяндалган жөө жомоктор
(мисалы «таалайлуу бала» жомогу) арбын. Кыргыз эпосторунда алпкаракуш образы
көрүнүктүү сүрөттөлөт.
Кыргыз мифтеринде алпкаракуш адамдардын өткөргөн жакшылыгын билип,
адамдарды, атап айтканда, баатырлары көйкаптан (жер астынан) жер үстүнө алып
чыгып койгондук, камоодо, курчоодо калган баатырлары куткаргандыгы жөнүндө
баяндар айтылат.
Алпкаракуш жөнүндөгү мифтик баян «Эр Төштүк» кенже эпосто мындайча
айтылат.
Ажыдаардан алпкаракуштун балдарын куткарган жакшылыгы үчүн эр Төштүктү
алпкаракуш жер үстүнө алып чыгып коюуга макулдугун берип, алтайлык эт, суу
камдап, алты айлык жер үстүнө чыгуу сапарын баштайт. Эр Төштүктү жонуна
мингизип, жер үстүнө карай учуу алдында турган алпкаракуш эр Төштүккө мындай
дейт: «Мен оң жагыма кылчайганда оозума эт саласың, сол жагыма кылчайганда
суусунума суу бересиң, эгер экөөнүн бирөө кемип калса, сени жер үстүнө алып чыга
албай, кайра түшүп кетем, бул эсиңде болсун», — дептир да учуп жөнөптүр.
Эр Төштүк алты айлык сапарында алпкаракуштун айтканындай иштеп баса
бериптир. Бирок күнчүлүк жол калганда эт, суу түгөнүп калыптыр. Алпкаракуш оң
жагына кылчайган экен, эр Төштүк берерге эт жок айласыздан өзүнүн эки балтыр
этинен оюп алып оозуна салыптыр, суусу түгөнгөн экен, алпкаракуш сол жагына
кылчайганда, эр Төштүк көзүн чегип суу чыгарып бериптир. Дагы бир жолу
билектин этин оюп сугунтуптур. Ошону менен жер бетине зорго чыгыптыр. Жер
бетине чыкканда, алпкаракуш эр Төштүктүн балтыр эти, билек булчуңдары
оюлганын көрүп, адамзаттын достукту абдан санаганына ыраазы болуп, өзүнүн
карегинин суусун алып эр Төштүктүн жарасын жууган экен, сопсоо болуп эр Төштүк
ордунан туруптур. Бирок такымы ийри, чыканак алды ийри болуп калыптыр. Мурда
адамдар колу-буту жумуру, толук эттүү болчу экен. Ошондон кийин адамдардын
такым эти, колунун карысынын эти ийри оюк болуп калыптыр; мурда адамдардын
көзүнөн жаш чыкчу эмес экен, ошондон баштап көздөн жаш чыкмай болуп калган
имиш. Бул мифтик баян адамзат менен алпкаракуштун мамилеси, ал тургай
адамзаттын кээ бир мүчөлөрүнүн түзүлүшү алпкаракуш менен төтө байланышта
тотемдик түшүнүктө айтылган, наристе элестетилген көркөм чыгарма болуп
эсептелет.
Кыргыз эл ооз адабиятында алпкаракуштун көйкаптагыларга (дөө,
желмогуздарга) кызмат кылгандыгы жөнүндө да баяндар айтылат. Алып айтсак, бир
адамдын бээси жылда алтын жалкуйруктуу кулун туучу экен. Бирок жылына бир
336

www.bizdin.kg

алпкаракуш келип эңип кетчү экен. Көрсө, алпкаракуш кулунду көйкапка алып кетет
экен...
Кыргыздардын кереметтүү жомокторунда, мифтеринде алпкаракуш жөнүндө
көптөгөн баяндар айтылып, сонун образдар жаратылган. Айтмак, алпкаракуш
көйкаптагы башка күчтөргө окшош эле бар болгон нерсе эмес, мифтик наристе
элестетүү аркылуу жаралган көркөм адабияттык образ болуп эсептелет.
АЛБАРСТЫ

Албарсты кыргыздардын мифтик элестетүүсүндө бою бокордой, өңү сары, чачы
саксайган, эмчеги салбыраган кебетеде айтылат.
Албарсты кыргыз мифтеринде (аңыздарында) кара албарсты, сары албарсты
жана сасык албарсты деген топторго бөлүнүп айтылат.
Албарсты жаңы төрөгөн аялдын өпкөсүн сууруп алып, сууга салып жиберсе,
төрөгөн аял өлүп кетет имиш.
Албарсты жөнүндөгү мифтик баяндарда албарстыны кармай турган, кууй турган
«куугунчу» адамдар болот имиш. Албарстыны бүркүт көрөт экен да көргөн жерден
чеңгелдөөгө даяр экен. Ошого, албарсты бүркүттөн да коркот имиш. Албарсты
куугунчу кармап алса, андан ант алып каргатып, жамандык жасабастык убадасын
алат имиш (өлтүрсө өлбөйт).
Албарсты кармап, аны карганткандыгы жөнүндө мындайча миф айтылат.
Илгери бир куугунчу «камгак күү» болуп кубулуп алган албарстыны көрүп, дароо
жетип барып, төбө чачынан кармап, табылга саптуу камчысын кезеп турат:
— Эй, албарсты, эми кутула албайсың, эгер кутулам десең, кубулма дубаңды
үйрөт, андан мен турган жерге жолобос үчүн ант бер, — дептир. Албарсты ал
шартына көнүп, мындай ант берген экен:
— Алайың — булайың болоюн,
Карайың — курайын болоюн.
Аддыңан кыя өтпөйүн.
Артыңан кылапат айтпайын.
Кепичиң тиштеп малайың болоюн.
Айланып карасам, аяктай сууга чөгүп өлөйүн.
Чөгөлөбөсөм, чөйчөктөй сууга чөгүп өлөйүн!
Баскан изим аркамда калсын,
Көлөкөм көчүгүмдө калсын,
Көк кежигемдин чуңкурун көрбөй калайын.

Албарстынын дагы бир образы алдамчы экен да, ар кандай нерсени алдайт,
азгырат имиш. Жогорку «каргышынан» карасак да алдамчы сөздөрү көрүнүп ашкере
айтылып турат.
Албарсты жаратылышта, чындыкта бар нерсе эмес, ал «куугунчу» аттуу сөзгө
чечен, чыгармачылык көрөңгөсү бар адамдар жагынан наристе элестетилген адабий
образ. Ошол образ аркылуу адамдарды сак болууга, таза болууга чөйрө-айланасына
баам коюп жүрүүгө умтулткан көркөм адабият экени көрүнүп турат. Айтмак,
албарстынын элестетилип айтылышы жаңы төрөттөн кырсык болуунун себебин
көркөм адабиятка көтөрүп түшүндүрүүгө умтулган мифтик наристе баян эсептелет.
ЖИН ЖӨНҮНДӨ
Жин-киши жашабаган ээн жерде, талааларда эски ээн тамдарда, акыр-чикирлүү
жерлерде өмүр өткөзүшкөн. Жиндер улоолуу топ-тобу менен түндөсү сапар тартат
имиш. Жиндердин өзүнчө ээлери болот дейт.
337

www.bizdin.kg

Жиндер жашаган жерлерге адамдар жолосо, «жин тийип» ар кандай илдеттерге
чалдыгат имиш. Жин адамдын денесине ооз аркылуу кирет экен. Ачык турган
тамактарга жабышып алат дейт. Оозун ачып, ээн жерде уктаса да жин ооздон адам
денесине кирип кетет имиш.
Жиндерди бакшылар гана жөнгө сала алат экен. Жин тийген адамдарды
бакшылар көргөндө, өздөрүнүн чымындары (жөндөмү) аркылуу жин ээлерин
таптырып, тийген жинди байлатып кетет экен. Жин жөнүндөгү карапайым түшүнүк
жогоркудай болуп, адамдарга чалдыга турган илдетти наристе элестетүү аркылуу
жин образын жараткан. Тегинде, жин жок нерсе, көөдөк коомдун адамдары
кишилерге чалдыккан оору сыркоолордун себептерин биле албаганда, аны чыныгы
түшүндүрүүгө дараметтери жетпегенде, мифтик таанымга салып, наристе элестетүү
көркөм адабият ыкмасына салып «жин» образын жаратып түшүндүрүүгө
аракеттенип, жин жөнүндө уламыш, жомок курап айтышкан. Жин чындыкка
коошпогон нерсе, биз аны эл ооз адабиятында наристе элестетилип баяндалган
наристе адабият образы деп гана түшүнгөнүбүз жок. Жин жөнүндө айтылган
баяндар чындык эмес, биз аны адабияттык наристе чыгармалар деп түшүнсөк оң
болот.

ТОТЕМДИК МИФТЕР
Жаратылыштагы заттар менен заттар ортосунда, инсанат менен башка
жандуулар ортосунда кандайдыр бир тектик, уруктук байланыш бар деген ишеним,
же бир заттын, жандардын тукум уругунун ээси, калкалоочусу болот деген ишеним
боюнча наристе элестетилип айтылган мифтик баяндар (аңыздар) тотемдик мифтер
деп аталат.
Кыргыз мифтеринде тотемдик мифтер өзүнчө бир зор топту түзөт. Бул түрдөгү
мифтик баяндар инсанаттын жана ар кайсы уруулардын чыгыш теги тууралуу жана
айбандардын, заттардын урук-тукумунун колдоочусу, пири, ээси, айтор баштапкы
урук ээси жөнүндө наристе элестетип түшүндүрүүгө умтулган баяндар эсептелет.
Кыргыздардын тотемдик (урук-тукумдук аңыздары) мифтери мазмун жагынан
эки топко бөлүнөт. Төмөндө тотемдик мифтер менен таанышалы.
УЛУТ, УРУУ ТАЙПАЛАРДЫН ЧЫГЫШ ТЕГИ ЖӨНҮНДӨГҮ МИФТЕРИ

КЫРГЫЗ ЭЛИНИН ТЕГИ ЖӨНҮНДӨ ЭҢ АЛГАЧ КАГАЗ БЕТИНЕ ТҮШКӨН МИФ
Биздин эранын 636-жылы Таң Лиң, куделер түзгөн «Жов тарыхы» деген ханзуча
(кытайча) тарыхтын 50 түрмөгүндө (тароосунда) кыргыздардын теги жөнүндө
мындайча тотемдик миф жазылып калган:
«Түрктөрдүн теги сак элинен болгон имиш, алар хундардын түндүк жагында
жашачу экен. Апаңгу заманына келгенде эли ойрондолуп, 17 бала гана соо калган
имиш. Ошолордун ичинде бир катындан туулган бала «ижиничту» Саратан атанын
кызын алыптыр. Дагы бирөө Аяз атанын кызын алыптыр. Ал жаан жаадырып,
шамал чыгара алат экен. Андан төрт уул төрөлүптүр. Ал уулдарынын бирөө аккууга
кубулуп кетиптир; бир уулунун эли Абакан суусу менен Кем суусунун аралыгында
жашайт экен да, кыргыз аталат экен; дагы бир уулунун эли Чоң Кем суусунун
алабында жашап калыптыр; ал эми чоң уулу Баш Кем тоосун ээлеп калган имиш.
Тоо арасында Апаңбу тукумундагылар жашоочу экен. Алар чоң уулуна бийлик
берип, түрк деп аташыптыр. Ал мурда Натолуш деп аталчу экен. Ал да он катын
алыптыр. Туулган балдарынын баары эне тукумуна уйкаш аталыптыр. Ашнашыр
кичи катындан туулган үчүнчү бала экен. Ал терекке жармашып чыгууга кыйын
экен да, эң бийикке чыга алат экен. Ошого ал Натолуштун хандык мурасчысы болуп,
Ашеншин деп аталыптыр».
338

www.bizdin.kg

Мамлекетибиздин «25 тарых» китептин бирөө болгон «Жов тарыхындагы» бул
тотемдик мифте, кыргыздардын чыгыш теги «Саратан ата» деп аталган «Жай
теңиринин» жана «Аяз ата» деп аталган «Кыш теңиринин» «тукумдук»
байланышынан дарек берип жатат. Бул мифтик баяндан караганда, бул наристе
элестетүү тээ «энелик доор» мезгилинде эле чыккан түрү бар. Андай дештеги
себепти «балдары энесине уйкаш аталган» деген сүйлөм менен көрсөтүүгө болот.
Демек, жазма тарыхтагы кыргыздардын теги жөнүндөгү бул тотемдик миф
баяны кыргыз мифтеринин эң эртедеги мифтик түшүнүгү, мифтик көркөм
баяндалышы болуп эсептелет.
БУГУ ЭНЕ ТОТЕМИ

Кыргыз элинин бугу уруусунун тукум-теги жөнүндө «Бугу эне, мүйүздүү эне»
деген көркөм мифтик баян кыргыз элинде эрте замандан баштап айтылып келет.
«Бугу эне» жөнүндөгү бул тотемдик баяндын кыргыз эли ичинде таралышы өтө
кеңири болгондуктан, анын түрдүүчө айтылган варианттары да көп болгон.
Төмөндө бир түрү менен таанышып көрөлү.
Илгери Карамырза, Асанмырза деген эки бир тууган мергенчи болгон экен. Бир
күнү Аламышык тоосуна аңчылап жүрүп, маралдардын бир үйүрүн көрүшөт.
Абайлап караса маралдардын арасында бир эркек бала жана кыз аралаш жүргөн
экен (жана бир айтылышында, баласын эмизип турган маралды атса, бир аял пайда
болуп, «жалгызымды аттың, балаңды атып кал!, ботоңду атып кал!» — деп каргап
туруп калат. Ал аялды кармап кетишет). Мергенчилер баланы атып салышат. Иниси
өлгөн кыз өрөпкүп аябай ыйлайт. Аларды «тукумуң жүзгө жетпесин! Жүзгө жетсе да,
күзгө жетпесин!» — деп каргайт.
Кызды айылга алып келип, бир жигитке алып берген экен. Кыздын башында
бугунун мүйүзүндөй кичине мүйүзү бар имиш.
Бир күнү баягы эки мерген аңга чыгып кеткенде «Мүйүздүү кыз» «Бүгүн бир
балаа бар», деп турат экен. Ал күнү алар жалкы мүйүздүү ак бугуну атып келген
экен, ал кыздын бир тууганы имиш. Дагы бир күнү Кермаралды атып келишиптир,
анда кыз ошол маралдын эмчегин эмип ыйлаган имиш. Көрсө, ал кыздын энеси экен.
Кыз эки мергенди каргаган имиш.
Кийин «Мүйүздүү эне» болуп калат экен. Баягы «Бугу кыз», анын эки күнүсү бар
экен, «Мүйүздүү эне» башын жууганда, аларга: «Кир суусун таза жерге төккүлө», деп
турчу экен. Бирок алар анын касиетин билип калышып, «Мүйүздүү эненин»
чачынын кир суусун ичип, калганын бойлоруна сүрүшүп жүрчү экен. Ошого алардын
тукуму көбөйүп кеткен имиш.
«Мүйүздүү эне» өлгөндө сөөгүн муздагыча ак боз үйгө коюп койгон жеринен
кайберен болуп улуп тоо таянып кеткен имиш.
Азыркы кыргыздардын бугу
уруусу ошол «Бугу эненин» тукумдары
болгондуктан «Бугу» аталып калган имиш.
Бирок бугуну кыргыз улуту жалпы эле ыйык билүү тээ илгертен келе жаткан
жосуну болгон. Көрүстөндөргө бугунун мүйүзүн коюу жакынкы замандын иши эмес.
Ошол жайыттарга караганда «Бугу эне» жөнүндөгү тотемдик (тукумдук) баян
кийинки эле айтылып калган баян эмес, тээ «энелик доордун» таанымы боюнча,
наристе элестетилген көркөм баян десек болот, «Бугу» тотеми кыргыздардын бир
гана уруусуна эмес, жалпы баарына орток көрүнүш эсептелет.

339

www.bizdin.kg

БӨРҮ ТОТЕМИ
Бөрү тотеми эң байыркы баяндардан болуп, кыргыздарды өз ичине алган түрки
элдерине, атап айтканда, «түрк» тукумуна байланыштырып айтылып жүрөт. Бул
баян «Жов тарыхында» жазылган. Бирок биз мында тек кыргыздарда айтылып
жүргөн түрүн гана тааныштырып өтмөкпүз:
Ал тотемдик баян мындай айтылат:
Илгери бир киши журтта бала эмизип турган бөрүнү көрүптүр. Ал киши
жакындап барганда, бөрү төшкө жөлөнүп жөнөптүр. Ал бала кадимкидей эле
адамдын баласы экен. Ал киши бу баланы алып кетип, атын «Каба» коюп, багып
чоңойтуптур. Кабанын чачы бөрүнүн жалындай типтик турат экен (дагы бир
айтымда, Кабанын кыр аркасынан чычаңына чейин жал чыккан имиш), ошого, аны
«жалдуу Каба», — деп аташып кеткен экен. Ал эми кыргыздардын «Каба» уруусу
ошол «жалдуу Кабанын» уруктарынан имиш.
Бул тотемдик баян, тээ илгери «түрк тукумунун бөрү тотемине түспөл айтылган
болуп, кыргыздардын да бөрү тотеми илгертен келе жатканын ырастап турат.
Бөрүнүн бала эмизип чоңойткондугу жөнүндөгү баянда (кыргыз жомокторунда да
кезигет) «Манас» эпосунда Манас баатырдын дагы бир аталышы «Көк жал» болуп
айтылат. Ошол сөз бекеринен айтылбастан, кыргыздардын бөрүгө болгон тотемдик
таанымынан айтылып калган түрү бар.
БАЙТЕРЕК ТОТЕМИ

Кыргыздардын Байтерек тотеми башка тарыхчылар жагынан кагаз бетине
эртеде түшкөн баян болуп, кыргыздардын кыпчак уруусуна байланыштуу айтылат.
Бул баян мындайынча жазылган.
«Огуз намэдагы» «Кыпчак» баяны.
«Огуз хан черүүсүн баштап Эдил суусунун боюна келиптир. Эдил суусу абдан улуу
экен, аны көрүп Огуз хан: «Биз суудан кандай өтөбүз», — дептир. Ошондо черүүсүндө
бир акылдуу бек бар экен, ал суу боюндагы чер токойдон жыгач кесип, ал
жыгачтарды тизип сал жасап, улуу суудан өткөрүптүр. Огуз хан аны көрүп
кубанып: «Сен ушул чөлкөмгө бек болуп кал, атың кыпчак болсун», дептир. Ошол
«Кыпчак» тукумунан эл куралыптыр («Огуз намэ»).
17-кылымдагы Орто Азиянын таанымал тарыхчысы Абылгазынын тарыхындагы
баянда мындай айтылат:
Огуз хандын черүүсүндө бир бек бар экен, ал согушта өлүптүр, аны менен бирге
жүргөн катыны талаада калып, бай теректин көңдөйүндө төрөптүр, аны Огуз ханга
айтып барышкан экен, Огуз хан ал балага «Кыпчак» деп ат коюп бериптир», («Түрк
санжырасы») жазма бетине түшкөн бир эки баянда, «Кыпчак» уруусунун теги
жөнүндө баян айтылып, аны «Байтерек» менен байланыштырат.
Бул айтылган эки баян чыныгы тарыхтын өзү эмес, арийне мифтик тааным
боюнча элестетилген көркөм баян эсептелет.

ЖАРАТЫЛЫШТАГЫ КУБУЛУШТАРДЫН, АЙБАНАТТАРДЫН ЭЭСИ, ПИРИ
ЖӨНҮНДӨГҮ ТОТЕМДИК МИФТЕР

ЧИЛДЕ ЖӨНҮНДӨ
Чилде деген каары катуу чал имиш. Анын 20 баласы бар экен. Ал балдарын суук
түшүрүүгө жиберет экен. 20 баласынын бирден түшүп, кайра кетиши 40 күндүк
убакыт болот имиш. Ошого чилде 40 күндүк болуп калган экен.
Чилде балдарынын суук түшүрүү абалын көзөмөлдөп турат экен. Улам кийин
жөнөгөн балдарына «Балам акелериң жооштук кылды, бошоңдук кылды, сен андан
да катуурак суук түшүр!» деп кейип, мурдагыларынын суук түшүргөнүнө канбай
турат экен.
340

www.bizdin.kg

Чилденин 20-уулунун аты Кырдач экен. Мурдагы 19 уулунун түшүргөн суугуна
ыраазы болбогон Чилде, Кырдач уулуна кыйкырып: «Алдыңда агаларың бошоңдук
кылды! Боз улан богоктуу калды: Кыз балдар эмчектүү калды: Боз токту куйруктуу
калды: Кысырет жалдуу калды. Кырдач, балам камчылан! Каар менен камчылан!
Суукту чыңдап түшүр!» — дейт экен. Анда кара мүртөз Кырдач чыңалып суук
түшүрүп, абдан кайраттанат экен. Ошого Чилденин чыгаары катаң болот имиш.

АЯЗ АТА ЖӨНҮНДӨ
Аяз ата сууктун ээси, суук түшүрүүчү «кырк чилденин» атасы болот имиш. «Кырк
чилде» кырк жигит экен да, алар жер бетиндеги жан-жаныбарлардын майын
шылып, соруп турат экен.
Кырк чилде муздун астын үй кылып олтурат экен. Ошого муздун үй сыңары
дөмпөйүп чыккан жерин «чилденин үйү» деп атайт. Үшүбөгөн кишини «чилденин
майын жедиңби?» — дейт. Чилделер ошол муз үйүнө май сактап, Аяз атага берет
экен.
Аяз атанын кырк чилдеси кыштын күнү талаада түнөп калган өгүздүн майын
шымалап алгандыгы жөнүндө мындай мифтик баян айтылат:
«Бир абышка «өлүмтүгүмө кереги тиер» деп, жалгыз өгүзүн жайындасы
жакшылап семиртип алган экен. Кыш түшөөрү менен эле тамынан чыгарбай байлап
багыптыр. Бир күнү семиз өгүзүн сугарганы бара жатканда оюн салып, абышканын
колунан чыгып кетет. Кантсе да кармай албай коет. Ошол чилденин мезгили экен.
Талаада жүргөн семиз өгүздү түндөсү «кырк чилде» шымаланган жигиттер
кармаптыр да, муздун астындагы үйлөрүнө алып кирип союп, майларын шымалай
(шимирип) баштаптыр. Чоң өгүздүн майларын шымалап бүткөнчө, таң атайын деп
калыптыр. Кырк чилде ашыгып өгүздүн мүчөлөрүн кайра кураштыра баштаптыр.
Кураштырып бүткөндө өгүздүн бир сүбөө кабыргасынын сөөгү жок чыгыптыр. Аны
издеп таба алышпаганда, шилбиден сүбөө сөөк жасап сала коюптур да, өгүздү
тартайтып, бир сөөк, бир тери боюнча талаага кое бериптир. Таң саар менен өгүз
каңкайып абышканын эшигинин алдында туруп калыптыр. Ошол бойдон абышка
кайра канчалап бакканына болбой, өгүз көтөрүм болуп өлгөн экен. Абышка терисин
сыйрып жатып, өгүздүн бир сүбөөсү шилбиден жасалганын көрүптүр.»
Демек Аяз атанын балдары кырк чилде кыштын күнү жан-жаныбарлардын
майын шымалайт (арыктатат) май чогултат, деген тааным болгон. Ошондон улам
ушул сыңары жомоктор айтылып, ошол ишеним боюнча, кыргыздар кыштын күнү
чилдеде малды талаага түнөтпөйт. Чилдеде ар кандай мал короосуна түнөп калса,
аны айдап чыкпайт.
Жогорку «чилде жана аяз ата» жөнүндө айтылган эки баянда, «чилде» мезгилдин
ээси, атасы бар экени айтылып, тотемдик (урук-тукумдук) байланыш баяндалып
турат. Бул баяндар, жаратылыштын төрт мезгилин баамдап, анын себептерин
наристе элестетүү менен түшүндүрүп жаткан мифтик көркөм адабият болуп
эсептелет. Мында чилде менен аяз атанын «сууктун ээси, пири» деген элестетме
образ жаралган. Аны баштапкы коом адамдары чындык катары кабыл алып, чын
бүтүшкөн, ошого, ал бүгүнгө чейин уламадан уланып айтылып жүрөт.
ДӨӨТҮ УСТА ЖӨНҮНДӨ
Дөөтү — өнөрдүн ээси, темирчилик, зергерчиликтин пири болот имиш. Дөөтү
кыпкызыл ысык темирди кармаса да колу күйбөйт экен да, темирди камырдай
жууруйт экен.
Дөөтү устанын өнөрүнө, чеберлигине куш баатыры ителгинин арданып ыйлап
жүргөндүгү жөнүндө мындай мифтик баян айтылат:
«Бир күнү, Дөөтү устага ителги келип: «Сиз менен мелдешейин дедим эле,
эгерим, мен тегирмендин ташын жара тээп, жүрүүгө жаратпай койсом, мага алтын
341

www.bizdin.kg

текөөр салып бересизби?» деген экен. Анда Дөөтү уста «кой» десе болбой, ителги
асманга атырылып чыгып, типтик куушурулуп келип, тегирмендин ташын жара
тээп, кайра асманга көкөлөп чыгып кетет.
Дөөтү уста ителги кайра имерилгенче тегирмен ташка кадоо салып, тегирменди
жүргүзө койгон экен. Ителги чуркап турган ташты кылчайып көрүп, Дөөтүнүн
амалына, усталыгына тан берип, ызасынан ыйлаган бойдон кеткен экен. Дөөтү уста
ителгинин балбандыгына тан берип, эгерим, ителги кайра кайрылып келип калчу
болсо, алтын текөөр салып берер элем деп, ошол күндөн ушул күнгө күтүп жүрөр
имиш.»
Дөөтү уста өнөрдүн атасы, усталыктын пири катарында элестетилип, наристе
көркөм образ жаратылгандыктан, кыргыздардын тотемдик (тукум уруктук)
мифтерине кирет.
Дөөтү устага сыйынуу, аны пир тутуу азыркы усталарга чейин уланып келген.

КОРОСОН АТА ЖӨНҮНДӨ
Коросон ата — элчиликтин, оору-сыркоонун пири, ээси болот имиш.
Коросон атанын билбеген оору-сыркоосу жок болот экен. Коросон атанын колу
тийип эле кетсе адам, айбан, жаныбарлардын дени тазарат имиш.
Коросон ата кийинки доорлордо «Улукман ата» деген аталышта да айтылып
калды. Бирок мифтик наристе элестетүүдөгү образда экөөнүн аткарган ролдору,
милдети бирдей баяндалат.
Кыргыз мифтеринде «Коросон атанын» сөздөрү анын элчиликтеги элеси абдан
ырааттуу айтылат. Кыргыздардын «элчилик ырларында» Коросон ата жана анын
сөздөрү кенен берилген.

КАЙБЕРЕНДИН ЭЭСИ ЖӨНҮНДӨ
Кайберендер ээси үңкүрдү үй кылып олтурган Ак байбиче кебетесинде
баяндалат.
Кайберендин ээси жөнүндө мындайча элестеме баян айтылат:
«Илгери бир мергенчи бир улактуу кийикти аткан экен, ал жарадар болуп качат.
Мерген кайра атайын десе, огу түгөнүп калып, жарадар кийиктин артынан кууп
жөнөйт. Жарадар кийик качып жүрүп отуруп бир үңкүргө кирип кетет. Мерген
артынан кирейин деп үңкүрдүн оозуна барганда, үңкүрдөн: «Алда, балаңды аткыр
ай!» — деп адамча сүйлөгөн үн чыгат. Мерген кирип барса, бир карган ак чач
байбиче экен. Мергенге туякка айран куюп берип: «Балам, мындан ары балалуу
кайберенди атпай жүр!» — деп узатып жибериптир. Көрсө кемпир кайберендин ээси
экен. Мерген бая кыл туяктагы айранды канча ичсе да түгөтө албаптыр, курсагы
абдан тоюптур».
Бул баян кайберендин ээси — калкалоочусу, жөнүндө наристе элестетилген.
Тотемдик көркөм адабият болуп эсептелет.
Кыргыздардын мифтик түшүнүгүндө кайберендердин (кийик, аркар, кулжа,
бөкөн ж.б. ) ээси, сактоочусу, көбөйтүүчүсү болот деп каралган. Эгер кайберендерди
опсуз кыруучу болсо, аны тукум курут кылууну көздөгөндөр болсо, кайберендин
ээси жазалайт экен. Мергендер аңчылык кылганда кайберен ээсинин мыйзамына
моюн сунган, алып айтсак, кайберендерди опсуз кырбоо, ажатына ылайык бир жолу
бир-экини гана атуу; кайберен төлдөгөн мезгилде энесин же баласын атпоо; бооз
кайберенди атпоо, кайберен чуркаганда (киргенде) ата малын атпоо; кайберенди
тирүүлөй кыйнабоо сыяктуу тартиптерди мыйзам тутунган. Бул мыйзамдарда
«кайберендин ээси болот» деген түшүнүк боюнча элестетилген образга чын
бүтүүчүлүктөн болгону белгилүү. Мергендер, эгер жогорку мыйзам тартиптерге
кайчылык иштесе, кайберендин ээси өзүнүн урпактарын сактоо, коргоого
милдеттүү экен да, мергенди жазалайт экен.
342

www.bizdin.kg

Кайберен ээси мергенди жазалоо, каргоодон мурда, ага эскертме белги берет
имиш. Ал белгисинин бирөө «оңко туруу» экен. «Оңко тургузуу» эскертмеси бир
мерген өмүрүндө аткан кайберени миң башка жеткенде, ошол миң ичи кайберенди
атканда «адамча өйдө тура калат экен», ошондо мерген кайберендин ээсинин
эскертүүсүнө тил алып, экинчи аңга чыкпоосу керек экен. Экинчи эскертүү белгиси,
кайберендин бирөөн адамча сүйлөтүү же кайберенге мергенди ээрчитип келип, өзү
көзүнө көрүнүп эскертүү насаат айтат экен. Ага да болбой, тил албай, кайберендерди
кыруу ниетинен кайтпаса, кайберен ээси мергенди жазалап, каргап, мертинткен же
күлпөттү башына салган.
Кайберендин ээси «мергенди жазалоо» жөнүндө кыргыз эл ооз адабиятында
«Кожожаш», «Карагул ботом» сыяктуу мифтик дастандар жаралган. Кайберендердин
ээси жөнүндө тотемдик жомоктор айтылат.
Кайберендин ээси кайберен тукумунун коргоочусу, калкалоочусу катары
элестетилген, кайберен жандуулар менен адам кебетелүү (Ак байбиче) кайберен
ээсинин тукум уруктук (тотемдик) байланышы элестетилгендиктен, кайберен ээси
кирейин деп үңкүрдүн оозуна барганда, үңкүрдөн: «Алда, балаңды аткыр ай!» — деп
адамча сүйлөгөн үн чыгат. Мерген кирип барса, бир карган ак чач байбиче экен.
Мергенге туякка айран куюп берип: «Балам, мындан ары балалуу кайберенди атпай
жүр!» — деп узатып жибериптир. Көрсө кемпир кайберендин ээси экен. Мерген бая
кыл туяктагы айранды канча ичсе да түгөтө албаптыр, курсагы абдан тоюптур».
Бул баян кайберендин ээси — калкалоочусу, жөнүндө наристе элестетилген.
Тотемдик көркөм адабият болуп эсептелет.
Кыргыздардын мифтик түшүнүгүндө кайберендердин (кийик, аркар, кулжа,
бөкөн ж.б. ) ээси, сактоочусу, көбөйтүүчүсү болот деп каралган. Эгер кайберендерди
опсуз кыруучу болсо, аны тукум курут кылууну көздөгөндөр болсо, кайберендин
ээси жазалайт экен. Мергендер аңчылык кылганда кайберен ээсинин мыйзамына
моюн сунган, алып айтсак, кайберендерди опсуз кырбоо, ажатына ылайык бир жолу
бир-экини гана атуу; кайберен төлдөгөн мезгилде энесин же баласын атпоо; бооз
кайберенди атпоо, кайберен чуркаганда (киргенде) ата малын атпоо; кайберенди
тирүүлөй кыйнабоо сыяктуу тартиптерди мыйзам тутунган. Бул мыйзамдарда
«кайберендин ээси болот» деген түшүнүк боюнча элестетилген образга чын
бүтүүчүлүктөн болгону белгилүү. Мергендер, эгер жогорку мыйзам тартиптерге
кайчылык иштесе, кайберендин ээси өзүнүн урпактарын сактоо, коргоого
милдеттүү экен да, мергенди жазалайт экен.
Кайберен ээси мергенди жазалоо, каргоодон мурда, ага эскертме белги берет
имиш. Ал белгисинин бирөө «оңко туруу» экен. «Оңко тургузуу» эскертмеси бир
мерген өмүрүндө аткан кайберени миң башка жеткенде, ошол миңичи кайберенди
атканда «адамча өйдө тура калат экен», ошондо мерген кайберендин ээсинин
эскертүүсүнө тил алып, экинчи аңга чыкпоосу керек экен. Экинчи эскертүү белгиси,
кайберендин бирөөн адамча сүйлөтүү же кайберенге мергенди ээрчитип келип, өзү
көзүнө көрүнүп эскертүү насаат айтат экен. Ага да болбой, тил албай, кайберендерди
кыруу ниетинен кайтпаса, кайберен ээси мергенди жазалап, каргап, мертинткен же
күлпөттү башына салган.
Кайберендин ээси «мергенди жазалоо» жөнүндө кыргыз эл ооз адабиятында
«Кожожаш», «Карагул ботом» сыяктуу мифтик дастандар жаралган. Кайберендердин
ээси жөнүндө тотемдик жомоктор айтылат.
Кайберендин ээси кайберен тукумунун коргоочусу, калкалоочусу катары
элестетилген, кайберен жандуулар менен адам кебетелүү (Ак байбиче) кайберен
ээсинин тукум уруктук (тотемдик) байланышы элестетилгендиктен, кайберен ээси
жөнүндөгү баян кыргыздардын тотемдик мифтерине (аңыздарына) кирет деп
айтууга болот.
343

www.bizdin.kg

«Кайберен ээси» кайберендерди мергендерден гана сактап калбай,
кайберендерди төлдөтүүдөгү куут, туут иштерин ар мезгилге жайгаштырган.
Кайберендерди оору-илдеттеринен тазарткан. Колу-буту сынган, жараланган
кайберендерди күтүп дарылап сакайткандыгы жөнүндө мифтик наристе
элестетилген баяндар кыргыздардын жомокторунда кереметте айтылат. Ал тургай
кээ бир мергендер чидер салган, аркандап койгон кайберендерди көргөн, аларды
кайберендердин ээси ошенткен имиш.
БАБА ДЫЙКАН ЖӨНҮНДӨ
Баба дыйкан эгиндин, дандын ээси, калкалоочусу экен. Ал мифтик элестетүүдө
«Боз кептер» образында баяндалат. Баба дыйкан үрөндүн өнүшү эгинге илдет
аралабоосун, данга береке берүүсүн калкалап сактап турат имиш.
Кыргыздар дандын берекеттүү болушун баба дыйкандан күтүп, биринчи
кызылды сузарда аны дөбөдөй кылып үйүп, кой союп, кызылдын үстүнө кан чачып
баба дыйкандын жолун жолдойт. Кызылды, үймөгү менен түнөтүп, баба дыйкан боз
кептер болуп учуп келип, үймөккө конушун күтөт. Боз кептер келип, кызылга конуп
кетчү болсо данга берекет берет имиш.
Баба дыйкандан үрөн сепкенде, орок оргондо, дан сузарда тилек тилөө, андан
берекет күтүү кыргыздардын эмгек ырларында, ырым ырларында көптөп кезигет.
Дан сузарда кыргыздарда дагы бир жосун калыпташкан болуп, «Ак куланын акы
үчүн» элден мурда бир күрөк сузуп алып коет экен. Мында бир нерсеге кайрыла
кетүүгө туура келет. «Ак кула» Манас атанын аты, аны тай кезинде Манас эккен
буудайга теңешип (алмашылып) келген. Кайыптан бүткөн кулун эле. Бул жерде Баба
дыйкандан берекет күтүү, Ак кулага «кепсен» алып коюу кандайдыр бир желенин
эки көзүндөй көрүнүп турат.
Кыргызда үрөн сепкенде «менин колум эмес, баба-дыйкандын колу», — деп
себет. Орок салганда, же кырман салганда «баба-дыйкан берекесин бер» деп тилек
кылат. Булардын бардыгы эгиндин, дандын ээси, аны калкалоочу коргоочу атасы
болот деген түшүнүк боюнча элестетилген Баба-дыйкан образы болуп эсептелет.
Баба-дыйкан
образы
эгинди,
данды
өздөштүргөн,
жапайылыктан
жайдарылаштырып эккен Баба-дыйкандын мифтик элестетилиши болсо керек.
КАМБАР АТА ЖӨНҮНДӨ

Камбар ата жылкынын ээси, жылкынын колдоочу, калкалоочу бабасы имиш.
Камбар ата жылкыны илдеттен тазартып, апааттан тукумун калкалап өнүгүпөсүшүн колдоп жүрөт экен.
Камбар ата кайыптан буудандарды төлдөтүп, Манастын Ак куласы сыяктуу
касиеттүү аттарды жетиштирүүдө зор колдоочу болгондугу кыргыз эл ооз
адабиятында көптөп баяндалат. Камбар атанын кайыптан бүткөн аттары адам
катары сүйлөй алат, кеменгер катары ээсине акыл-кеңеш берет. Камбар ата
жылкынын тотемдик (тукум уруктук) элестетилген образы болуп, жылкы тукумун
Камбар атадан чыккан, тукум уругун Камбар ата сактап, калкалап жүрөт деген
түшүнүккө бүтүүдөн Камбар атанын образы элестетилип айтылып калган.
ОЙСУЛ АТА ЖӨНҮНДӨ
Ойсул ата — төөнүн ээси, төөнүн түпкү бабасы экен. Ал төөлөрдү илдеттен
тазартып, тукум уругунун өнүгүп-өсүшүн калкалап, коргойт имиш.
Төөнүн зору «лөк», жалкы өркөчтүү, жону туташы «нар» деп аталган.
Кыргыз эл ооз адабиятында касиеттүү кайыптан бүткөн «Манас» эпосундагы
«Кара нар» жана башка жомокторундагы «Жез каймал, куу инген» сыяктуулардын
мифтик түшүнүктөгү (адамча касиеттештирилген) элестүү образдары жаралган.
344

www.bizdin.kg

ЧОЛПОН АТА ЖӨНҮНДӨ
Чолпон Ата — койдун ээси, анын тукум уругунун өркүндөп өсүшүнүн
калкалоочусу экен. Чолпон Ата кой ээси деген ишеним, түшүнүк болуп, койлорго
илдет жармашканда, кой төлдөгөндө «Чолпон Ата колдо!» деген касиеттүү сөздөр
айтылат. Бирок эл ооз адабиятында Чолпон Атанын образы, ал жөнүндө баяндар
анчейин көп эместир. Дагы бир айтылыштарда «Чолпон Ата» койду биринчи колго
үйрөткөн, анын тукумун өндүргөн адам, деп айтылат.
ЧЫЧАҢ АТА ЖӨНҮНДӨ
Чычаң ата — эчкинин ээси, аны калкалоочу, сактоочу, өнүктүрүүчү атасы экен.
Чычаң ата жөнүндө төмөнкүдөй эки аңыз айтылат.
1. Илгери жалаң эле кой болчу экен. Ал эми, Муса пайгамбардын ырыскысына
атайын чычаңдуу кой туулуп, «Чычаң ата» аталып, анын тукумдары эчки болуп
калган имиш.
2. Чычаң ата баласыз киши экен. Бала деп зарлап жүрсө, катыны кишиге окшош
чанач төрөптүр. Ал чоңойгондо (торолгондо) адам кейпине кирген менен чычаң
өсүп чыккан экен, ошого Чычаң ата аталып калыптыр.
Чычаң ата тотемдик түшүнүктө эчкинин ээси, пири катары элестетилет. Бирок эл
ооз адабиятында анын образы, баяны көп айтылып калганы жөнүндө колдо
материал жок.
ЗЕҢГИ БАБА ЖӨНҮНДӨ
Зеңги баба — уй затынын (топоз, аргын) ээси, аны сактоочу, калкалоочусу болот
имиш.
Кыргыздардын тотемдик түшүнүгү боюнча элестетилген Зеңги баба образы
кыргыз эл ооз адабиятында абдан сейрек баяндалган. Бирок Зеңги баба уй затын
колдойт, аны түрдүү кырсыктардан сактап, тукумун улантат деген ишеним ушул
күнгө чейин уланып жеткен.

БУУДАЙЫК ЖӨНҮНДӨ
Буудайык — канаттуулардын ээси, пири, төрөсү болот экен.
Буудайыктын кебетеси, түсүн мифтик элестетүүдө төмөнкүдөй баяндайт.
Буудайык — көзү чекир, жүнү чаар, үнү заар, текөөрү болот, жем басары жез,
чалгыны бычак, куйругу кучак, манжалары адамдыкы сыңары беш, тулку бою башка
канаттуулардан бөтөнчө канаттуу экен.
Буудайык жөнүндө кыргыз эл ооз адабиятында кеңири айтылат.
Канаттуулардын ээси болуп да, төрөсү катарындагы тотемдик элестетилген
образдар кыргыз мифтеринде, уламыштарында бир кыйла кенен сүрөттөлгөн.
Куш төрөсү буудайыктын мифтик элеси, жарытылыштагы образы «Буудайык»
дастанында эң сонун жаралган. Буудайык канаттуулардын төрөсү болгондуктан,
абдан ыйык жандар катары образ жаратылган. Аны кармоого таптоого аракет
жасагандар бүт эле өз башынын өлүмүн өзү анык көргөн. Буудайык баяны, образы
(Кожожаш) дастанындагы Сур эчки катарында турса, Кара төлөк саятчы Кожожаш
мерген катары Буудайыктан жазасын тартат.
Буудайык башка жан-жаныбарлардын ээси, пири сыяктуу эле жаратылышта
болгон жандар эмес, тотемдик тааным боюнча элестетилген адабий көркөм образ
эсептелет.
КУМАЙЫК ЖӨНҮНДӨ
Кумайык «Балта жутар» куштан туулат имиш. Ал куш алты белес ачкайкыга
барып тууйт экен да, туулган баласы үч күн күчүк болуп кыңшылап жатар имиш. Ал
345

www.bizdin.kg

эми, ошол күчүк маалында таап алып, табы менен бакса, Кумайык болот экен. Үч
күндөн өтсө «балта жутар» куш болуп учуп кете берет дейт.
Кумайык жөнүндө айтылган уламыш ушул. Бирок кыргыз эл ооз адабиятында
Кумайык «ит төрөсү» иттердин урук-тукумун калкалоочу ээси катарында
элестетилип, ыйык заттар катарында образ жараткан. Кумайык бардык элеттерде
боло турган касиет адамдарга жакын, адамдарды жырткычтардан коргоого кол
кабыш эткен, мисалы: көйкаптан желмогуз жер бетине чыкчу болсо, аралыгы жети
күнчүлүк жеринен Кумайык билип үрүп чыккан. Кадыресе желмогузга тиш салган.
Желмогуз Кумайык ит бар үйгө бет бага албаган. Мындай образ кыргыздардын
«кереметтүү жөө жомокторунда» кеңири баяндалат.
«Манас» эпосунда Кумайык Манасты колдоочу касиеттүү айбандардын бирөө
катары, Манасты ээрчип аны колдоп жүрөт, Манас өлгөндө Кумайык да кайып болуп
кетет. Кийин Семетей эр жеткенде Кумайык кайра пайда болот.
Демек, кыргыз эл ооз адабиятында, Кумайык — ит төрөсү, алдына эч нерсе
чыкпаган алгыр тайган, адамзатты табияттан тышкаркы коркунучтуу күчтөрдөн
кайтарган, коргогон образ элестетилет.

УЛАМЫШТАР
Заттарды, нерселерди таанууда, кандайдыр тарыхтагы бир окуянын нугун кууп,
наристе элестетүү менен баяндап, улам кийинкилерге улантылып айтылып калган
кыска, көркөм баяндар уламыштар деп аталат.
Уламыш деген сөз азыркы кыргыз тилинде ханзучадагы, уйгурчадагы «Ривайет»
деген түшүнүккө колдонулат.
Уламыштар кыргыз эл ооз адабиятындагы эң эрте жаралган жанрдын бирөө
болуп эсептелет. Ошого кыргыз уламыштары кыргыз эл ооз адабиятынын
негиздерине жатат. Уламыштар тарыхтын улуу жүрүшүндө жаралган табылга,
бирок уламыш тарыхтын өзү эмес белгилүү бир тарыхтын элеси уланып айтылып
калган, тарыхтагы бир белги же заттарды таанууда көркөм иштелип чыккан
адабият жанры эсептелет.
Кыргыздардын баштапкы уламышы эртеде эле калыптанган. Кыргыз
адабиятында белгилүү орун ээлеген жанр болуп, кыргыздардын заттарды, дүйнө
кубулуштарын таануудагы түшүнүгүн чагылдырып турат.
Кыргыздардын баштапкы уламыштарында баяндалган мазмун, жер-суунун, жанжаныбарлардын табияттагы заттардын аталып калышы, анын атына карай
элестетилип чечмелөөгө аракет жасалган көркөм баян эсептелет. Кыргыз
уламыштары кыргыздардын тарыхын, тилин, заттарды таануудагы түшүнүгүн
изилдөөгө карата белгилүү материал болуп келет. Себеби кыргыз уламыштары
атайын тарыхты баян кылбаганы менен ал белгилүү бир тарыхый окуя негизинен
улам көркөмдөлүп иштелип чыккан болот.
Баштапкы кыргыз уламыштары кыргыз мифтерине жакын заттарды таануу,
тарыхтагы белгилүү окуялыктарды, тарыхый адамдарды баяндоодо мифтик көркөм
каражаттар, апыртууларды, өзүнө сиңирип келген. Баштапкы кыргыз уламыштарда
мифтик санаа кандайдыр бир деңгээлде алып жүрүлгөнүн баяндай алат. Бирок
кыргыз мифтери менен уламыштары өздөрүнүн баян-мазмунун айтылуу ыкмасы
жактардан өз алдынча айырмалыктарга ээ, бул экөөнүн чоң айырмалыгы, миф эч
кандай чындыкка жакын келбеген көркөм элестетүү наристе түшүнүктөрдүн баяны
болсо, баштапкы уламыштар кандайдыр бир тарыхтын томун такоор кылып
уланып, ошол тарыхта же кичине, же чоң болуп, өткөн окуянын мифтик,
апыртмалуулук каражаттар менен көркөмдөп көтөрүп айтылган баян эсептелет.
Кыргыздардын баштапкы уламыштары баян-мазмунуна карай, тарыхтагы
заттардын аталып калышы жөнүндөгү уламыштар, турмуштук уламыштар,
346

www.bizdin.kg

баатырлык уламыштар, комуз күүлөрүнүн чыгышы жөнүндөгү уламыштар болуп
бир нече топторго бөлүнөт. Төмөндө айрым-айрым токтолобуз.
ЗАТТАРДЫН, НЕРСЕЛЕРДИН АТАЛЫП, АЙТЫЛЫП КАЛЫШЫ ЖӨНҮНДӨГҮ
УЛАМЫШТАР

КЫРГЫЗ УЛУТ АТЫНЫН АТАЛЫШЫ ЖӨНҮНДӨГҮ УЛАМЫШТАР
Кыргыз улут атынын аталышы жөнүндөгү уламыштар кыргыздар ичинде эң кең
таралган, эртеден айтылып келе жаткан уламыштар эсептелет. Алар төмөнкүдөй:
«Кырк жүз» уламышы. Бул уламышта кыргыздар кырк уруу элден куралган
экен, алардын жалпы саны 40 жүз эл болгондуктан, «Кырк жүз» эл деп аталыптыр,
ал сөз кийин кыскарып барып «Кыргыз» болуп айтылып калган, деген мазмунда
айтылат.
«Кырогуз» уламышы. Илгери кыргыздын түпкү бабасы Каракан деген болгон
экен, андан Огузкан деген уул төрөлүп, андан 24 бала болуптур, бул 24 бала ойноп
жүрсө бир көк бөрү пайда болуптур, аны өлтүрмөк болушса, ал бөрү туюп калып,
Теңирге жалынып, асмандан катуу жаан жаадырып, топон-суу балаасын
келтириптир. Ошол 24 баладан жалгыз бирөө тоого качып кутулуптур. Огузкандан
калган ошол бир бала «Кырогуз» аталып кетиптир да, ал сөз кийин кыргыз болуп
айтылып калыптыр.
«Кыркез» уламышы. Кыргыздын түпкү бабасы түрк экен. Андан бир нече бала
төрөлүптүр. Бир баласы чечек оорусуна чалдыгыптыр, аны бир ээн жерге алып
барып салган экен, ал кайыптын кызы менен той жасап, бир балалуу болуптур, ал
баласына «Кыр кезип жүргөн кезде төрөлдүң» деп «Кыркез» деп ат коюптур. Ошол
«Кыркездин» тукум уругу тез эле көбөйүп бир эл болуп чыккан экен. Кийинчерээк
ал эл «кыргыз» аталып калыптыр.
«Кырк кыз» уламышы. Бир заманда ханзу (кытай) райондорунан түндүк
тарапка кырк ханзу барып, ошол жерде жашаган ууз (огуз) элинин жигиттери менен
той жасаган. Ошолордон тараган урпактар «кырк уз» же «кырк кыз» болуп аталган,
ал аталма кийинчирээк «кыргыз» болуп айтылып кеткендиги айтылат. Бул уламыш
«йуан тарыхы» жувурапиялык (географиялык) маалыматтарда жазылып калган.

ЖЕР-СУУ АТТАРЫ ЖӨНҮНДӨГҮ УЛАМЫШТАР
Кыргыз уламыштарында жер-суу аттарынын аталып калышы жөнүндөгү
уламыштар басымдуу орунду ээлейт. Төмөндө бир нечеси менен гана
тааныштырабыз.
Биринчи, «Ээн-Сай», «Эне-Сай» өрөөнүнүн аталышы жөнүндөгү уламыш. Түрктүн
чечек оорусуна чалдыккан баласын алып барган жер Ээн-Сай деген экен, ошол жерде
«кыркез» уулу төрөлүп, ошондон кыргыз эли куралып, Ээн-Сайды ээлеп калган экен.
Кыргыздар аны ошол эле ээндигине карай атап калыптыр. Же кыргыздарды ошол
жерде өстүрүп өндүргөн «Эне-Сай» деп аталып калган экен деген уламыш бар.
Экинчи, «Кем дарыясы» жөнүндөгү уламышта мындай айтылат. Илгери адамзат
Кем аттуу дарыянын жээгинде жашаган экен. Бул дарыянын эки жээгиндеги
топуракты нымдап сугарып, адамдарды баккан экен да, адамзат байып сайрандап
кеткен экен. Бул дарыянын эки жээгиндеги топурак адамдардын тагдыры менен
байланыштуу айтылат. Ошого кыргыздар сууну аздектеп, өмүрдүн булагы деп
санайт. Кыргыздын «Тоо атасы, суу энеси» деп түшүнүлгөн. Бул Кем дарыясы
жөнүндөгү уламыш. Эне-Сайдагы «Кем — кемжит» дарыясына байланыштуу
айтылган болсо керек.
Үчүнчү, «Манас шаары» жөнүндө мындай уламыш айтылат:
347

www.bizdin.kg

Манас баатыр Айжаңжүңдү жеңип, ошол жерге бир шаар салдырган экен. Анын
атын кийинки адамдар «Манас» атап кеткен экен. Ошол шаарга жакын бир жерге
Манас баатыр Кутунайды бий кылып бекиткен экен, ал жер «Кутубий» аталып
калыптыр.
Төртүнчү, «Келин таш» уламышы.
«Келин таш» уламышы азыркы Актоонун Ойтоо Базарат, Атойноок кыштагында,
Музтоо этегиндеги «Баңбаш» жайлоосундагы бир кыраңда баласын көтөруп турган
келин кебетелүү бир таш бар. Ошол Келин таш деп аталат. Ошол «Келин таш»
жөнүндө мындай уламыш айтылып келет:
Илгери бир күпүрчүлүк (кесирчилик) заман болуптур; токчулуктан аялдар боюн
сүт менен жууйт экен, бетин агартабыз деп жуурат шыбайт экен. Балдарынын
көчүгүн жупка менен аарчып ыргыта турган жорук жок эмес экен. Мына мындай
жорукту эл «кесир заман» деп атап коюптур. Мына ошол кесир заманды тоолор
көтөрүп тура албай, тоолор бири-бирине күңгүрөнүп доош чыгарыптыр: «Сен көч,
сен көчпөсөң, мен көчөм» — деп, ал доошту кесир замандын адамдары даана уккан
болсо да, кенебей жата бериптир.
Үч күндөн кийин тоо менен тоо, муз менен муз жөөлөшүп көчө баштаптыр. «Ойтоо жактагы Арпа оозу тоосу, Туура бөлүш, Түп» деген үч муз тоо; Атойноок жактагы
«Кичикчи, Абачы, Ак жал», бул үчөө, Музтоо менен жөөлөшүп, жол талаша көчкөн
экен. Ойтоо жактан кулаган таштар «Ак жал, Келин таш» жактарга кулаптыр,
буяктан кулаган таштар «Муз тоо, Туура бөлүш, Түпкө» көздөй кулаптыр. Ошентип
тоо менен тоонун көчкөндөгү жөөлөшүү үч жылга созулуп барып токтоптур,
мурдагы жайкалган көк шибер, чатыраган көк төрлөр, таштар менен корумдалып
калыптыр да, жер тарып, кесирлүү элден ак, адил жүргөндөрү калып, калгандары
ошол «топон балаага» кеткен экен.
Ошол аман калгандардын айтмат уруусунун бирөөнөн туулган кызга «Ак даркан»
деп ат коюп, бүткүл канаттуунун тилин билсин деп «Кузгундун тили» оозантыптыр
да, элге балаа кырсык келсе, алдын айтып турар деген максатта атайын ал кызды
асырап багыптыр. Ак даркан да эл талабынан чыгып, учар куштун тилин билген
акылман, сулуу кыз болуп бойго жетиптир. Ошого аны «Ак даркан сулуу» деп аташчу
болуптур.
Ак даркан сулуу көлдөн суу алып жатса, бир кузгун «ушул элге жоо келе жатат»
деп айтыптыр. Кузгундан укканын түшү кылып эл аксакалдарына айтат экен. Эл
жоого камданыптыр. Эр бүлөлөр жоонун жолун торошуп туруптур, аялдар менен
балдар Музтоо этегине барып үңкүрлөргө пааналап калышыптыр. Эл жоо менен
таймашып жеңгени болгондо ок-дарысы түгөнүп соңунда эрлер жоо колунан
кырылат. Жоолор аялдарды олжологону жапырылып кирет. Аялдар да кыраңдардан
таш кулатып, жоого кол кайтарат. Бирок жоо жоолугун көрсөтүп кармаганы
киргенде аялдар, балдар зарлашып, жаратканга жалбарып: «жоонун колуна
түшкүчө, ташка айландыра көр!» деген экен. Алардын баары Музтоо этегинде ташка
айланып калган экен. Азыр ошол жерлерде «Апалар», «Келин таш» деп атала турган
жерлер бар. Ошол ташка айланган апалар жана келиндер имиш.
Бул уламыш Кезден баштаган Сары-Кол өрөөнүнүн капчыгайын элестетип
айтылган мифтик көркөм чыгарма, ошол капчыгай (Кездин капчыгайы) абдан тар
болуп, эки тоо бирин-бири жөөлөп тургандай элес бар. Алардан кулаган таштар
Сары-Колго баруучу Кездин капчыгайында корумдалып, как эле жогорку уламышта
айтылган элестер көз алдыга келет.
«КАРЫМБАЙДЫ СОРГОН ЖЕР» ДЕГЕНДИН УЛАМЫШЫ

Илгери Карымбай деген чоң бай болгон экен. Малынын көптүгүн айтканда,
бардык малын бир дарыяга сугарганда ал дарыя соолуп калчу экен. Ал эми
348

www.bizdin.kg

Карымбай абдан бакыл бай экен. Адамдарга кайрымы жок, өлгөн малынын этин
жеп, жетим-жесир, жардыларга кенедей жардамы тийбептир. Теңир Карымбайдын
ал кылыктарын эскертип, кайрымдуу болууга үндөгөн экен. Карымбай ага кулак
какпаптыр. Жараткандын ачуусу келип, кара жерге «тарт» деп буюруган экен. Кара
жер соруп Карымбайдын кекиртегине чейин алып келип токтотуптур. Жараткан
«жетим-жесир, жардыга кайрым көрсөтөсүңбү?» деп сураганда да макул болбоптур.
Кара жер Карымбайды биротоло соруп кетиптир. Анын малы кийикке, кою аркарга,
эчкиси тоо эчкиге, уйу бугуга, жылкысы жапайы жылкыга, эшеги куланга айланып
кетиптир. Кийиздери жалпак таш, жууркандары жыйылуу боюнча ташка айланып
калган. Карымбайды жер соргон жер ошол ат боюнча аталып калган имиш.
Бул мифтик уламыш, кыргыз уламыштарынын эң алгачкысы болуп, Карымбай
деген бакыл байдын жоругун мифтик көркөм элеске көтөрүп баяндаган. Ал эми
жердеги адамга жана башкаларга окшош таштардын кебетелерине карай,
адамдардын көркөмдөп айтылып чыккан, ошол кебетеге карай курап айткан көркөм
уламышы болуп эсептелет, бул жерге ат коюудан мурда ушул уламыш жаралып, элжердин атын ошол уламыш боюнча атап калган түрү бар. Кыргыздарда тооташтардагы адам сымал таштарга карай, көркөм уламыш жасап, анан ал жерге ат
кою адаты кең тараган. Мисалы, «Күйөө таш» деген бир жайлоонун аты, «Келин
таш» деген бир тоонун аты жана башка ушуга окшогон жерлердин аттары көп
аталат. Алардын барында көркөм элестүү уламыш айтылып, мурда адамзат болгону,
кийин түрдүү себептер менен башка айланып, анан ошол жер ошондой аталып
калгандыгы жөнүндө уламыштар жаралган.
ЖАН, ЖАНЫБАРЛАРДЫН АТАЛЫШЫ, АЙТЫЛЫП КАЛЫШЫ ЖӨНҮНДӨГҮ
УЛАМЫШТАР
Бул топтогу уламыштарга жан, жаныбарлардын аталып, айтылып калышын
тематика кылынган мазмундагы уламыштар кирет. Бул түрдөгү уламыштар
табияттагы жандуулардын кейпи, туругун, алардын жашоо жагдайын анын аталып
калышына байланыштырып көркөм баяндап, заттардын жай, жагдайы, жөндөмүн,
жашоо мыйзамын билүүгө тереңдетилген. Бул топтогу уламыштар көбүнчө мифтик
каражаттар менен жабдыганы, бир кыйла эртеде жаралганы байкалат. Төмөндө
бири нечеси менен тааныштырып өтөлү.

КӨК ЖОРУНУН «БАЛТА ЖУТАР» АТАЛЫШЫ ЖӨНҮНДӨ УЛАМЫШ
Илгери бир заманда Чомотой аттуу саятчы (мүнүшкөр) болуп, ал бардык
куштардын тилин билчү экен. Бир күнү үйүнүн жанында дөңдө отурса, бир көк жору
учуп келип, Чомотой саятчыга салам берип, андан соң саятчыга катуу таарыныч
айтып: «Мен бардык куштун чоңу, зору, төрөсү болом, анын үстүнө сакалдуумун,
жүндөрүм да буудайыктыкындай чаар, таз жорудай тарп аңдып, сасыган эт
жебеймин, тишиме, тамагыма жумшак деп сөөк жеймин, адамзатка бир гана
таарынычым мени жадакалса бүркүткө да теңешпей, жору деп коюшат экен. Өз
атымдан эле айтпайбы» — дептир.
Чомотой саятчы боору эзилгенче күлүп: «Мына муну жутуп жиберчи, мен бир
жакшы ат берейин» — деп колундагы как балтаны сунган экен, көк жору ап эткизе
сугунуп жибериптир. Ошондо саятчы: «Анык балта жутар экенсиң» — дептир. Көк
жору ошондон баштап «Балта жутар» аталып калыптыр. Кадыресе, саятчынын
койгон атына ушул күнгө чейин ыраазы экен.
ҮПҮПТҮН САСЫК БОЛУП КАЛЫШЫ ЖӨНҮНДӨ УЛАМЫШ.
18 миң ааламда, дүйнөнү, жер-сууну, куштарды, жан-жаныбарлардын бардыгын
сурап турган Сулайман пайгамбар мезгили жетип, ал өзүнүн өлөрүн билип, атагын
өчүрбөс үчүн бир белги калтырууну ойлойт. Бирок кандай нерсе калтырууну чече
349

www.bizdin.kg

албайт. Акылман аялынан кеңеш сурап: «Таштан, кумдан, топодон, жыгачтан белги
калтыруу жарабайт, анткени бул баары эле адам баласынын колунан келет.
Ошондуктан куштардын сөөгүнөн өзүнчө бир кооз мунара тургузуш керек, себеби
Сулаймандан кийин 18 миң ааламды эч ким сурабайт. Куштар өзүнчө, жердеги жанжаныбарлар өзүнчө, курт-кумурскалар өзүнчө, адамзат өзүнчө бийликте
башкарылат», — деген экен.
Бул акылды туура көрүп, 18 миң ааламдын ээси болгон Сулайман бүткүл
куштарга жар чакыртып, куштар чогулуп келет. Алардын эсебин алып караса, Үпүп
жок болуп чыгат. Аны таап келмекке жагалмайды жиберет. Анда келбей койгон соң,
Кара боорду жумшап, Үпүп алдырып келет да, сурак кылат, Үпүп Сулайман
пайгамбардын суроолоруна акылмандык менен жооп таап, жазадан кутулуп калат.
Кадыресе, анын тапкычтыгына, акылмандуулугуна пайгамбар ыраазы болуп, өзүнүн
жаңылыштыгына моюндап, Үпүпкө таажысын кийгизип, үстүнө кооз чепкен жабат.
Сыйды алып сыртка чыкса, куштардын баары аны куттуктап басып жыгылат. Үпүп
өлүп кала жаздап, араңдан зорго кутулуп, кайра Сулаймандын жанына качып кирип:
«Мени булардан куткара көр» — деп суранат. Ошондо пайгамбар ага сасык жыт
берген экен, Үпүп сасык болуп, ал эми жүнү, келбети кооз боюнча кала берген экен.
Жагалмайды Үпүптү алып келе албаганы үчүн мойнундагы жылажынды алып,
тамагына кара тамга салып жазалайт.
Тапшырган ишти дурус аткаргандыгы үчүн, кара боор жана «күчтүү бол» деген
бата алат. Ошондон бери бул куштар ошол келбеттери боюнча келе жатат имиш.

УДАЙЧЫНЫН «МЫШЫК» БОЛУП АТАЛЫШЫ ЖӨНҮНДӨ УЛАМЫШ
Мышык илгери Удайчы аталчы экен. Ал мурда арстанды тууган экен, ал чоңоюп
алып, өзүн бир кичине нерсе тууганына намыстанып: «Сен менин денем эмессиң,
«Мыш» жоголгун! Эгерим мага көрүнсөң чайнап салам» — дептир! Андан кийин
жолборсту, илбирсти тууган экен, алар да жогоркудай сөздөрдү айтып, мышыктын
энелигинен безишип; «көрүнсөң жейбиз» деп тап беришиптир.
Мышык балдарынан үмүтүн үзүп, «бир курсакты адамзаттын дасторконунун
түбүнөн ашканын берип тойгузбаймынбы», деген ой менен адамзатка качып келген
экен, адамзаттын дасторконуна түшкөндөрдү тере качканда «мыш» деп кубалап
коюп жүрүп, Удайчы аты калып, мышык аталып калыптыр.
Ушул күндө, кыргыздарда балдары көп болсо да күйүмү жок болуп, ата-энеси
каарланса да «мышык болуптур» деген ылакап бар.

КЫРГЫЗ АТАНЫН ЖЫЛ АТТАРЫН БЕЛГИЛЕШИ ЖӨНҮНДӨ УЛАМЫШ
Илгери кыргыз ата бир доорду он эки жылга бөлүп, ал жылдарга ар кайсы
айбандардын атын атап белгилемек болуп: «жыл эсебине катышайын деген
айбандар келгиле» — дегенде, 13 түрдүү жаныбар жетип келген экен. Кыргыз ата
туруп келип: «жыл аты он эки болбосо, эсеп төп чыкпайт, бириңер кайткыла» —
дегенде, эч кимиси кайтышка ынанкырабаптыр. Кыргыз ата: «кимиңер жылдын
башына киресиңер? Ошону токтоткула», десе, он үч жан тең эле: «Мен жылдын
башына кирем» — дешип талашып, бир бирине жол бербептир. Ошондо Кыргыз ата:
«Эй, азиз жандар! Эртең бүрүлдөн калбай, баарыңар чогулгула. Мен калыс болоюн,
ким мурда чыккан күндү көрүп, алдын айта алса, ага башкалар күбөлүк кылса, ошол
жылдын башы болсун. Күндүн чыкканын көрө албай 13 чү иретке калып калган жан
жыл катарынан чыгып кетсин» деген экен. 13 жан «Эртең менен уктап калбайлы,
азыр эс алып эрте уктап, таң менен туруп, күндүн чыгышын карайлы», деп
жайларына кайтышыптыр. Кыргыз ата таң эртең менен 13 жан чогулушаар жайга
келип караса, 13 жан таң белги бергенде, чыгышты бет алып, ынтаасы, зээни менен
күн чыгышын байкап турушкан экен.
350

www.bizdin.kg

Кыргыз ата: «Иш оңуна айланыптыр, чычкан баатыр жыл эсебине кирбей эле
коёюн, деген окшойт», деп ойлоптур. Ар иште калыс Кыргыз ата, жер абдан жарык
болгондо, он эки жылдын ортосуна келип, чыр чыкпасын деп, чындыкты байкап
турган экен.
Он эки жылдын күн чыгыш жактын четинде, тартайган төө ансайын моюн созуп
кокоюп, күндү байкап, кепшеп турган экен. Ал кезде, баары эле жылдын башы төө
болот, деген ойдо экен. Күн нуру бөксөгө түшкөндө, он эки жан тең эле: «мен мурда
күндү көрсөм экен» — дешип, удургуп тынчы кетип, шашып калган экен. Кыргыз ата
ого бетер тикийип, жандарларга сересеп салып турган экен.
Күндүн чекеси кылайышы менен чычкан баатыр: «мен күндү көрдүм, ашкере
көрдүм!» — деп чыйылдап жиберген экен. Кыргыз ата жана башка жандар чочуп
кетишип, чычканды карашса, ал төөнүн туу чокусунда, эки колун серейтип: «Мен
көрдүм» деп кыйкырып турган экен. Кыргыз ата: «Жылдын башы чычкан» деп
жарыялаган экен. Артынан эле уй: «Мен көрдүм» — деп челейип туруптур, андан ар
кайсы жандар удаалаш өздөрүнүн аттарын жарыялаптыр. Төө чокусунан Чычкан
баатырдын үнү чыкканда чочуп, бүткөн-бою чыйрыгып, күндү көзү көрүп турса да:
«мен күндү көрдүм», дегенге тили күрмөлбөй, «баф» деп бакыргандан башка эчтеме
дей албай, жылга кире албай калган экен.
Жылын билбеген кишиге каратып «сенин жылың төө беле?» деген сөз ушундан
калган түрү бар.

ТӨӨНҮН АРКАСЫНАН СИЙИП КАЛЫШЫ ЖӨНҮНДӨ УЛАМЫШ
Топон суу жүрүп жаткан кезде, Нух пайгамбар төөдөн бир жуп тукум алып калуу
үчүн, кемеси менен төөгө барса, эч
кыймылдай албай, маңдайы десе тайгаланып, төө калтырап турган экен. Анда
Нух пайгамбар барып төөнү көтөрүп кайыкка алып келген экен. Ошондо Нух
пайгамбар көтөрүп келе жатканда төөнүн заара кылгысы келип, алдына сийейин
десе, пайгамбарды көздөй сийдиги чыкпай аркасына карай сийип калган экен.

ЧАБАЛАКЕЙДИН КУЙРУГУНУН ЭКИ АЧА БОЛУП КАЛЫШЫ ЖӨНҮНДӨ
УЛАМЫШ
Илгери топон суу жүргөн мезгилде, Нух пайгамбар жан-жаныбарлардын ар бир
түрүнөн бирден жуп алып, ачык деңизге чыгып кетет. Ошондо чычкан кеменин
түбүн тешип жибергендиктен суу кире баштайт. Бардыгы чөгө турган болгондо
жылан топон суу өткөрүүчү тешикти денеси менен тосуп жатып кырсыктан сактап
калат. Жыландын бул кызматы үчүн Нух пайгамбар: «Дүйнөдө эмне таттуу болсо,
ошону менен тамактангын» дейт да, таттуулукту билип келүүгө чиркейди жумшайт.
Чиркей жер жүзүн кыдырып, адамдын каны таттуу экенин билип, кайра келе
жатканда, алдынан чабалакей чыгып, андан алдап сурап билип алган соң, чиркейдин
тилин сууруп алат, Нух пайгамбарга келгенде чабалакей: «Баканын каны таттуу
экен» — деп жатат деп чиркей үчүн жооп берген экен. Жыландын ачуусу келип, аны
куйругу менен бир чапкан экен, ошол себептен чабалкейдин куйругу эки ача болуп
калыптыр.
Жыланга пайгамбар баканы буйругандыктан, ал бүгүнгө чейин бака жутуп жүрөт
имиш.
БӨРҮНҮН ЫРЫСКЫДАН КУРУ КАЛГАНДЫГЫ ЖӨНҮНДӨ УЛАМЫШ
Жараткан бардык жан-жаныбарларга ырыскы таратыптыр, ар кайсы өзү
азыктана турган ырыскыларын алып кайтыптыр. Бирок бөрү таң аткыча жойлоп
жүрүп, күндүзү уктап калып ырыскыдан куру калыптыр. Ойгонуп караса, бардыгы
эле жандар өздөрүнө буйруп берген азыктан тоюттанып жаткан, бөрү барып ага351

www.bizdin.kg

буга демитип көргөн экен, бардыгы «ырыскыны жараткандан буйрутуп ал», деп
жолотпой коюптур. Бөрү жортуп олтуруп жаратканга барып, улуп-уңшуп ырыскы
сураган экен, жараткан ырыскы буйруп берейин десе, эч нерсе калбаптыр.
Аргасыздан карышкырга: «сенин ырыскың талаада, алдыңа эмне жолукса ошону
алып же!» деп буйра салыптыр. Ошого бөрү тынбай жортуп талаадан ырыскы издеп,
жолукканды бура тартып жеп, эч нерсе жолукпаса нече күндөп ачка жүрөт экен.

ИТЕЛГИНИН КӨҢӨСҮ ЖӨНҮНДӨ УЛАМЫШ
Ителги Дөөтү уста менен тегирмендин ташын жара тебе алса Алтын текөөр
жасатып алуу үчүн мелдешип, чынында эле
жара тепкен экен, бирок Дөөтү уста жер бетинде тең келе турганы жок уста
болгондуктан ителги тээп өтүп кайра кылчайгыча тегирмен ташты кадоолоп кайра
жүргүзө койгон экен. Ителги ошого ызаланып, ыйлап жүргөнү жүргөн экен. Көзүнүн
жашы ошондон бери куюлуп жатып тумшугуна көңө так түшүп калган имиш. Ошого
ителгинин көзүнөн ылдый карай кеткен жарака көңөсү чыгып калган дейт.

КОМУЗ ЖАНА КОМУЗ КҮҮЛӨРҮНҮН ЖАРАЛЫШЫ ЖӨНҮНДӨ УЛАМЫШТАР
Кыргыздардын карт тарыхына жараша анын музыкалык аспаптарды урунуу
тарыхы да абдан узун болуп да, комуз музыкасын урунган тарыхы абдан эрте экени
белгилүү. Ошого комуздун жаралышы жана комуз күүлөрүнүн жаралышы жөнүндө
аябай сонун уламыштар айтылып калган. Тарыхый маалыматтарга караганда комуз
Миландыдан мурдагы 1 -кылымда кыргыздын өз ичинде эле эмес, хансуллаласынын
бийлигиндеги орто жунгуга чейин тарагандыгы 1, Таңсуллаласы доорунда, ал ордо
музыкаларынын катарында жапонго (жапания) соогат кылынгандыгы жазылган. 2
Комуздун жаралышы боюнча айтылган уламыш кыргыздар ичине жалпы
таралган жана түрдүүчө варианттар айтылып келет.
Ал эми комуздун күүлөрүнүн жаралышы боюнча да кызыктуу уламыштар
айтылып калган.
КОМУЗДУН ЖАРАЛЫШЫ ЖӨНҮНДӨ УЛАМЫШ
Комуз — кыргыз улутунун музыкалык аспабы. Анын жаралышы жөнүндө
мындай уламыш айтылып калган.
Илгеринин илгеркисинде сүйгөн жигитинин өлүм күйүтүнө чыдабай, токой,
талаа кезип басып кеткен Камбаркан аттуу кыз токойдо кургап жаткан каргайдын
боорунда тартылып куурап кыл болуп калган түлкүнүн ичегисине көөн буруп карап
калат. Ал шамалдын эпкини менен доош салып турган экен. Камбаркан кыз ал кыл
болуп калган түлкүнүн ичегисин алып, аны башка бир сомдолгон жыгачка тартып,
күйүтүнө коштоп үн чыгарып чертип калат. Ошол жасаганы күйүтүнө аралжы болуп,
бир кыйла жеңилденип калган имиш. Бирок ал жасап алган нерсесине ат койбоптур.
Аны колуна алып талаа кезип, токой аралап чертип жүрө берген экен.
Бир күнү талаа кезип, адатындай жасаган нерсесин чертип бир жерде отурса,
«комуз как» деген бир чөп куурап, зыркар шамалдын эпкининде зырылдап доош
чыгарып турат экен. Анын доошунан «комуз как» деген үн чыккандай болуптур.
Камбаркан колундагы чертип олтурган муңду «комуз как» чөптүн доошуна
окшоштуруп, бул да «комуз как» болсун деп атап коет. Ошондон барып «комуз»
аталып, «как» түшүп калган экен. Демек комузду Камбаркан кыз жаратыптыр. Анын
туңгуч черткен күүсү «Камбаркан» күү болуп калган экен.
1
2

Йү йун:«дасторкондогу жөнтөк маек»
Айаке Сонзы — «Чыгыш Азия музыкалары жөнүндө изилдөө».

352

www.bizdin.kg

«КАМБАРКАН» КҮҮСҮНҮН ЖАРАЛЫШЫ ЖӨНҮНДӨ УЛАМЫШ
«Камбаркан» кыргыз күүлөрүнүн ата башы болуп айтылат. Анын жаралышы
жөнүндө төмөнкү уламыш айтылып келет.
Илгери Камбаркан аттуу бир хандын кызы болгон экен. Ал түшүндө бир жигитти
көрүп ошого күйүп калыптыр. Аны таппаса, ага тийбесе, бул жарык дүйнөдө
жашоонун ага маңызы жок болуп калыптыр. Ал түшүндө көргөн жигит да бир
хандын уулу экен, анын түшүнө да ошол кыз кирип, ошону аңсап, издеп жүргөн
болот. Экөө издешип жүрүп соңунда табышкан экен. Бирок үч ай болбой эле жигит
дүйнөдөн кайтыш болуп кетиптир. Камбаркан кыз анын күйүтүнө чыдабай, талаа
кезип, токой аралап жүрүп кеткен экен. Ал бир токойду аралап жүрсө карагайдын
бооруна өлүп калган түлкүнүн ичегиси чубалып барып катып калган экен, ал
куургандан куурап кыл сыягына өтүптүр да, жел аргы шамалдын эпкини менен
зирилдеп доош чыгып турган экен. Камбаркан кыз ал кылды алып, бир карагайдын
кургак бутагынын бооруна тагып, күйүтүн жоокалатуу үчүн аны черткен экен. Ал
Камбаркан күүсү болуп кийинкилерге калыптыр. Азыр кыргыздар «Күүнүн башы
Камбаркан» деген сөз бар. Азыр комузда чертилип жүргөн «Камбаркан» аттуу күү
мына ошондон келген, деген уламыш бар.

«ТАЙЧЫ» КҮҮСҮНҮН ЖАРАЛЫШЫ ЖӨНҮНДӨ УЛАМЫШ
«Тайчы» кыргыздардын байыркы комуз күүсү болуп, анын жаралышы жөнүндө
төмөнкү уламыш айтылып калган.
Илгери жоокерчилик заманда кыргыздын «Мактым сулуу» аттуу кызы болгон
экен. Ал ай десе, ай эмес, күн десе, күн эмес сулуу экен. Анын чачы кырк кулач экен.
Терекке асып туруп тарап жууйт экен. Ошол чач жууп жатканда, бир тал чачы чоң
дайрага агып кетиптир да, дайранын тегинде суу бойлоп жүргөн жоонун
баатырлары Чынарстан тайчы, Бекарстан тайчы дегендердин атынын мойнуна
оролуп калган экен. Алар чачтын узундугуна таң калып, кандай адамзаттын чачы
экенин сурамалап жүрүп соңунда, Мактым сулуунун чачы экенин билип, кыргызды
чаап Мактым сулууну алып кеткен экен. Мактым сулуу Бекарстан тайчыга тиет экен.
Бирок Мактым сулуунун качуу оюн өзгөртө албаптыр. Күндүз жоокерлер
жылдырбай кайтарып, түндөсү тайчы чачын колуна ороп жатчу экен. Мактым сулуу
кача албай жүрүп «Апал-Үпөл» аттуу эгиз кыз төрөптүр. Бирок дагы эле качуу
ниетинде экен. Бир күнү тайчы арак ичип мас болуп калганда аттын куйругунан чач
кылып колуна ороп коюп, атын минип улуу суудан өтө качкан экен. Тайчы эсине
келип эртеси караса, Мактым сулуу улуу дарыянын өйүзүндө туруптур. — Тайчы
өтүп бара албай, өйүздү карап какшап боздогон экен. Ошондо Мактым сулуу комуз
менен көргөн кордугун ырдап, Тайчыны эликтирип улуу суудан өтсөң мен качпайм
деп алдаган экен. Тайчы жоокерлерин, бүткүл малын улуу сууга айдатып кирип агып
өлгөн экен. Кыргыздар Мактым сулуунун жоодон куткарган күүсүн түбөлүк унутпай,
«Тайчыдан тайчыбек Арстан-тайчы» деп чертип калган экен.
«КАРАГУЛ БОТОМ» КҮҮСҮНҮН УЛАМЫШЫ
«Карагул ботом» кыргыздардын как күүлөрүнүн бирөө болуп, ал мындай
жаралган деген уламыш бар:
Карагул бир мергендин уулу экен. Карагулдун атасы адис мерген болуп,
кийиктен он оңко тургузган экен. Ага кайберендин ээси нечен жолу эскертме берсе,
болбой кайберендерди кыра берген экен.
Бир күнү Карагул атасы аңга кеткен жакка утурлай барып, бир күнгөй бетте
кийик тонун тетири кийип алып, кийик болуп ойноп жүрсө, атасы аңдан жолу
болбой келе жаткан экен да, балтыркандын түбүндө кыбырап ойноп жаткан баланы
алыстан кийик экен деп атып алган экен. Ошондон барып караса, өзүнүн баласы
Карагул экен. Мергенчи күйүткө чыдай албай «Карагул ботом» деп зарлап какшап'
353

www.bizdin.kg

ыйлап, аны комуз менен чертип калган экен. «Карагул ботом» күүсү ошондон
жаралган имиш. Кыргыздарда баласы өлсө «ботом» деп ыйлайт.

«НАСЫЙКАТ» КҮҮСҮНҮН ЧЫГЫШЫ ЖӨНҮНДӨ УЛАМЫШ
Кыргыздардын комуз күүлөрүнүн ичинде жүрөктү элжиреткен, кандайдыр бир
тарыхты сыдыра баяндап сызып чыккан «Насыйкат» аттуу күүнү чоң комузчулар
чертишип, жалпы кыргыздарга белгилүү болуп жүрөт. Ал эми ушул күүнүн чыгышы
жөнүндө мындай уламыш айтылат.
Илгери бир заманда кыргызды жоо басып алып, аны тукум курут кылып
жиберүүнү көздөп, ар кай жерге тоздурган экен. Анын ичинде эң биринчиси комузду
жоготуу, комуздун үнүн кыргыздын көкөйүнөн өчүргөндө анан, кыргыз башка элге
оңой сиңип кетет дегенди жоонун бир акылманы ойлоп тапкан экен. Жоонун каны
бүт жер бетинде комуз үнү чыкпасын, ким комуз чертсе башы кесилсин, деген
өкүмүн чыгарган экен. Ошондой кордуктуу замандын бир күнү жоонун өкүмдарлары
аң уулап, бир алыскы колоттун башында жүрсө, бир нерсенин үнү угулуптур, алар
барып караса, жалгыз бир абышка ошол колоттун башында олтуруп алып комуз
чертип олтурган экен. Ал өкүмдарлар абышкадан аты-жөнүн сураса, Сүйүнбай деген
кыргыз экен. Алар: «комуздун үнү чыкса, баш кесилет деген өкүмдү укпагансыңбы?»
— деп сурашса, ошону угуп-билгендиктен ушул жерде чертип отурганын айтыптыр.
Өкүмдарлар чалды байлап, комузун мойнуна асып алып, эли-журтуна сабак болсун
дешип, калкты калың чогултуп абышканы дарга асмак болушат. Дарга асуунун
алдыңда абышкадан: «эмне талабың бар, айтып кал» деген экен. Абышка: «Мен как
ушундай бир чогулушту күттүм эле, өлөр алдымда бир күү чертип алсам» деп
суранган экен. Өлөр адамдын өтүнүчү кабыл болуп, Сүйүнбай чал «Насыйкат» күүсүн
чертип, комузду, комуз күүсүн эч кандай жоо жогото албай турганын, ал ата-бабадан
бери уланып келе жатканын айтып, калың эл журтка комузду, күүнү урпактанурпакка улап айтуу жөнүндө «Насыйкат» күүсүн калтырган экен.
Кыргыздын комуз күүлөрүнүн уламыштары өтө эле көп, ар бир карт күүлөрдүн
бирден уламышы айтылып калган. Күүлөрдүн уламышы ошол күүнүн эмне себептен
чыккандыгы жөнүндө маалымат берилсе, дагы бир жагынан кыргыздын тарыхынан
элес берет. Биз бул жерде ар бир күүнүн уламышына бирден токтолуп олтурбайбыз.
УЛУТТУК ОЮНДАРДЫН ЧЫГЫШЫ ЖӨНҮНДӨ УЛАМЫШТАР
Кыргыздардын салттык оюндары түрдүүчө тарыхый шарттарда, кандайдыр бир
себептен улам чыгып, ойнолуп калгандыгы тарыхый болумуш иш. Бирок анын
уламышка өтүп көркөмдөлүп айтылып келиши кыргыздын көркөм адабиятындагы
табылгасы эсебине кирет. Ошого оюндардын чыгышы жөнүндөгү уламыштар башка
түрдөгү уламыштар сыяктуу эле ошол оюндардын тарыхын ошол боюнча төкпөйчачпай улап айтып келген. Тарыхтын өзү болбостон, ошол тарыхтын томунун
көркөмдөлүп иштелген адабият экенин оюндардын уламыштары да мифтик,
апыртмалуулук көркөм элестетүүчүлүк каражаттар менен камдалып айтылып,
уланып калган уламыштар экенин айтып койгон оң. Кыргыз оюндарынын түрү көп,
ошого жараша айтылып калган уламыштар көп, бирок төмөндө бир нечеси менен
таанышабыз.
ТОГУЗ КОРГООЛ ЖАНА УПАЙ ОЮНУНУН УЛАМЫШЫ
Упай оюну кыргыздардын бир түрдүү чүкө атышмай оюну болуп, карт тарыхка
ээ. Упай оюну «Манас» эпосунда көп жерде айтылат. Упайда жети чүкөнүн калчалып
калышы «Манас» эпосундагы жети хандын эсебинен калчалган деген уламыш
айтылат.
Ал эми упай оюунунун ойнолушу, анын чыгышы жөнүндө мындайча уламыш
айтылып калган:
354

www.bizdin.kg

Илгери Текес деген жерде, Мундуз деген элде (урууда) Тогузбай аттуу жемекей
ханы болгон экен. Ал элге салык-алым салып жатып жалчытпаптыр. Ошол элде,
Тоотай аттуу адис мерген бар экен. Жемекей Тогузбай Тоотай мергенге көз
кызартып, бир күнү чакыртып келип «Сенин тогуз уулуң бар экен, тогуз уулуңа
тогуз түтүндүн салыгын төлөйсүң; тогуз жолборс, тогуз илбирс, тогуз аюу, тогуз
сүлөөсүн, тогуз кундуз, тогуз суусар, тогуз бөрү терисин бересиң; өзүң жана тогуз
балаң үчүн токсон кыргоол, токсон улар, токсон тоодак атып бересиң; эгерим сен ал
салыкты төлөбөсөң, сага уучулук кылуу кесибин иштөөгө тыюу саламын!» — дейт.
Ошондо каары келген Тоотай мерген Тогузбайды атып өлтүрүп, аялы, тогуз уулун
ээрчитип, тоого чыга качып кетет.
Тоотай мерген тоодо үңкүрдү үй кылып алып, анда бала-чакасы менен бир нече
жыл жашайт. Ошол тоодо жалгыз үй жашап турган кезинде мерген тогуз уулу менен
акылдашып: «Тогуз уулум, маңдайдагы тогуз үйдө жашап, бир казан аскан тогуз кыз
болсун, силер акырындап тоону айланып көчүп жүрүп отуруп, ошол тогуз кызга
үйлөнөсүңөр», — деп тогуз коргоол оюнун жана упай оюнун ойлоп чыгарган экен.
Ошол тогуз кыздын эң улуусу, өтө акылман жана сулуусунун аты «Упай» экен.
Упай ошол кыздын аты болуп калыптыр.
Бул уламыш, тогуз коргоол жана упай оюнунда ойнолуучу «Тогуз үй, тогуз уул
жана тогуз кыз», деп аталышы боюнча көркөмдөлүп элестетилген адабият. Ал эми
Тоотай мерген деген кыргыз мифтеринде «Үч аркар жылдызды» атмакка асманга
көтөрүлгөн жылдыздардын бирөө айтылган мифтик образ (анда Толтой мерген
болуп айтылган), демек, бул уламыш ушул оюндардын нака тарыхы эмес,
элестетилип айтылган уламыштык чыгарма эсептелинет.

«КӨКБӨРҮ» (УЛАК ТАРТУУ) ОЮНУНУН ЧЫГЫШЫ ЖӨНҮНДӨ УЛАМЫШ
Кыргыздарда көкбөрү тартышуу оюну тээ эртеден келе жаткан, ат үстүндөгү күч
сынашуу оюну эсептелет. Кыргыздардын ар кандай майрамдык чогулуштарында
көкбөрү тартышпай өткөн эмес. «Манас» эпосунда да көкбөрү тартышуу абдан көп
сүрөттөлөт.
Ал эми көкбөрү оюунунун чыгышы жөнүндө мындай уламыш айтылып келет:
Чынгызхандын көкбөрүнүн кебетеси түшүрүлгөн туусун көтөргөн жоодон
жеңилип кайра кайткан кыргыз жоокерлеринин ( так алдынан ошол туудагы сүрөт
тирилгендей бир көк бөрү чыга түшкөн экен. Кыжынган жоокерлер көк бөрүнү
качырып барып, атчан ороп кетйшиптир да, эңген бойдон тарткылашып көпкө
чейин тытыша албай тартышыптыр. Бир жагынан алар көөндөрү көтөрүлүп
калгандай сезишиптир. Ошондон кийин, кыргыздардын уландары зериккенде,
көкбөрү тартышып ойной турган адатка өтүптүр. Дайым эле бөрү табыла бербейт
эмеспи, андан кийинкилер ноопас, торпок тартып ойношмой болот. Ошондон барып,
серке улак, тартышмайга жалпылашкан экен. Азыр кыргыз тилинде «Көкбөрү
тартуу», же «улак тартуу» деп айтылып жүрөт.

ОРДО АТМАЙ ОЮНУНУН ЧЫГЫШЫ ЖӨНҮНДӨ УЛАМЫШ
Илгери заманда, кыргыздар бир кара мүртөз, заалим падышага калыптыр.
Бүткүл кыргыз эли караланып, зарланыптыр. Ал элге ээ болбоптур. Өзүнүн керт
башынын кызыкчылыгы менен алек болуп кетиптир. Бул ханына караланган эл
аксакалдары, көсөмдөрү акылдашып олтуруп ал ханды тактан кулатыптыр. Бирок
анын ордуна ылайыктуу ханды отургуза албай, ар кайсы жаат өзүнүкүн көрсөтүптүр
да туруптур. Ошондо бир кеменгер аксакал ойлоп, бир аркан бою тегерек чийим
тарттырыптыр да, анын ортосуна бир бий бекитип, биймит чүкөнү хан деп атап,
анын тегерегине көптөгөн чүкөлөрдү коргоочу кылып, бөкөсүнүн алдын тыкыс
орундаштырыптыр. Анан элге жарыялап «кайсыл жааттын адамы томпой менен
ушул чийимден туруп, хандын коргоочуларын көптөп чыгарып, анан ханды атып
355

www.bizdin.kg

чыгарса, ошол хан болсун» деген экен. Эл ал ойду жактап, ар кайсы жаат өзүлөрүнүн
мыктыларын ордого салган экен. Бул бир иретки акылмандык иш кийин оюнга
айланып калыптыр.
Ордо оюну «Манас» эпосунда көп кезигет. Ал тургай ордо оюнун «Манас баатыр»
салгылашуу, согушуу кезде чыгарган экен деген уламыш айтылат.

356

www.bizdin.kg

ҮЧҮНЧҮ БАП
ДАРЫМ ЫРЛАР
Ооруну жубатуу, абалына аралжы болуу максатында айтылган касиеттүү
сөздөрдүн уйкаштуу тизмеги дарым ырлар деп аталат.
Дарым ырлар кыргыздардын эң баштапкы түшүнүгүнөн улам чыккан. Баштапкы
коомдун адамдары «касиеттүү сөздөр сырткы дүйнөгө, заттардын, кубулуштардын
теңирлерине, ээлерине өтөт, алар ошол сөздөрдү угат, адамдын денесине жабышкан
илдеттерди сууруп чыгат, ал эми жабышкан оору, илдеттер да сөз касиеттерин угат»
деп түшүнүлгөн.
Дарым айтып, эм-дом жасоочулар «Дарымчы» деп аталган. Алар өз кезинин
акыны, чечени, сөздүн кыйуусун табуучулардан болгон. Алар оорунун себебин
мифтик наристе элестетүүчүлөрдөн болуп, ооруну, анын себептерин көркөм наристе
элестетип түшүндүргөн. Жанына ошого жараша касиеттүү сөздөрдү курап,
көркөмдүк сөз күчү менен илдетти ооруну кубалап, сууруп чыгуу болот деп ишенген,
ошондой ноокастарды ага чын бүттүргөн. Ошол бек ишенүүдөн оору өзүн жубаткан,
жеңилденген. Дарым ырларынын байыркы эски адабияттан экенин, анын
айбандарга, түрдүү заттарга адамча сүйлөп, аларды да адамча касиетте элестеткени
болуп эсептелет. Алып айтсак, жылан менен арбашуу (дуба айтышуу), түрдүү
курттардын атын таап, алар адам жана айбандарды чакканда сөз күчү менен атын
атап, сууруп чыгуу болгон. Мисалы, жыландын аты «чакчур» башка илдеттердин,
курттардын (азыркы микроб аттары) «быжы-быжы», «келең-келең», «бадик»,
«гүлапшан», «албын» сыяктуулар болгон, дарымды айтканда, ошол ооруга кайсы
курт илдет жабышканын билип, анын атын атап айта алса эң күчтүү дарым
эсептелген.
Жогоркудай түшүнүктөрдөн улам, кыргыздардын дарым ырлары пайда болгон.
Ал дарым ырлар барган сайын көркөмдөшкөн, касиетин мурдагы ашкереликтен
купуялыкка өткөн, ошого, азыркы өнүккөн коомдо дарым ырлары ооруга ашкере
айтылбастан, «дарымчы» ичинде купуя айтып, «сүф» деген сырлуу касиет жаралган.
Кыргыздардын дарым ырларын угуп көрсөк, анын тил өзгөчөлүгү ыргактуу
касиетинин көркөм адабият экенин билүү кыйын эмес. Мында айтып кое турган бир
нерсе, кээ бир дарымдардын сөздөрү тетирисине карай ырдалган, анын себеби, эмдом сырлуу болуусун, сөздөр түшүнүксүз болгондо касиеттүү болуусун көздөгөн
болсо керек.
Кыргыз дарым ырларынын мазмунуна караганда, дарым ырлар «эмчилик» пайда
болуудан алда канча мурда, кадыресе, түрдүү чөптөрдүн дарылык касиеттерин
баамдоодон мурдагы кездерде чыгып, колдонулуп калганын билүүгө болот.
Колдо бар материалдарга негиз дарым ырлардан төмөнкүлөрдү тааныштырабыз.
АРБАШУУ ЫРЫ

Арбашуу кыргыздардын дарым ырларынын ичинде эң байыркысы болуп, адам,
айбандар эч кандай айырмасыз деген төмөнкү түшүнүктө пайда болгону көрүнөт.
Анткени, арбашуу дарымчы киши менен жыландын эрөөлгө чыгуусу болуп
эсептелет. Жылан адамды чакканда дарымчы анын уюгун таап дарым айткан,
жыланды ийнинен чыгарып арбашууга чакырган: Мисалы:
Чакчурсун,
Чаккан чубурсуң.
Кан атаңда доом бар,

357

Кармашамын бери чык!
Алты атаңда доом бар,
Арбашамын бери чык!

www.bizdin.kg

Бул айтылган дарым жыланды кудум эле адам катары сөз уга турган, күрөшө ала
турган таанымда мамиле жасап турат.
Киши менен жылан арбашканда, экөө бирин-бири тиктеп, көз ирмебей, тынык
чыгарбай, демдерин ичтерине тартып ичтеринен дарым айтып арбап турат дейт,
кимдин дарымы күчтүү болсо, тигинин курсагы жарылып кетет имиш, айтмак,
жылан менен арбашуу кээ бир койлордо да болот имиш.
Кыргыздардын дарым ырларында арбашуу ырлары бир кыйла көп жана
кызыктуу болгон. Булардын ичинен үлгү катары эки түрүн көрсөтөбүз.
А. Чакчурсуң,
Топчурсуң,
Алты атаңда доом бар,
Арбашамын бери чык!
Баштарыңды чыгар,
Балжыратамын,
Тилдериңди сун.
Жанчып өтөмүн,
Чакчурсуң,
Чаккан чубурсуң.
Алты атаңда доом бар,
Арбашамын бери чык!
Быжы-быжы быжымын.
Мен быжынын кенчимин,
Алабата күлүмүн,
Арбоочунун өзүмүн.
Жер кендеги чакчурсуң,
Жетип барып тапчумун!
Сенин атың Чакчур,
Чакчурсуң, топчурсуң!
В. Кереч, кереч кер жылан,
Керегедей бир жылан,
Майруң-туйруң бир жылан,

Мама желим кыз жылан,
Убай жылан, чубай жылан,
Ок жылан чок жылан.
Кара тоонун боорунан,
Илек-илек келет,
Кайт жылан.
Сүрө, сүрө, сүрө, чык!
Сүйлөшөйүн бери чык!
Чоң атаңда доом бар.
Доолашайын бери чык?
Сырты чаар келенкер,
Таятаңда сөзүм бар,
Шыбыратпай шыдыр чык.
Айтышайын бери чык!
Быжы, быжы быжымын,
Ажыдаар ак жылан.
Быжылардын кенимин.
Арбашайын бери чык!
Долононун чогумун,
Алтымыш баштуу, жүз кездүү,
Табылгынын огумун,
Боору кызыл келенкер,
Такыр сени койбоймун!.

Дарымчылардын арбашууда айтканы ушулар болгон. Мында бул ырларды дем
чыгарбай иштен шыдыр айткан. Соңунда жыландын атын таап «Чакчур» деши
менен жыландын курсагы жарылып өлөт имиш. Кыргыз дарым ырларындагы
«арбашуу» ырынын жөн-жайы ушундай болуп, мында да сөз касиетине ишенүү
наристе тааным аркылуу айтылган көркөм адабият экени анык көрүнүп турат.
УУЛУУ ШИШИКТЕР ДАРЫМ ЫРЫ

Кара курт чакканда, жылан чакканда уулап шишип кетет. Ошондо кыргыз
дарымчылары төмөнкү дарымды айтып эм-дом кылган.
Талмакир, салмакир,
Килең, килең килеңги,
Сенден малмакир,
Боору чаар килеңги.
Ала быжы, кала быжы,
Менин атым алда чык,
Быжы, быжы, быжы чык,
Алий болсо калбай чык!
Быжырабай бери чык!
Сүф! Сүф! Сүф!
Курту болсо, кууруп чык,
Быжы, быжы, быжы чык,
Дарты болсо сууруп чык,
Тула бойдо калбай чык!
Сүф! Сүф! Сүф!
Заарыңды жайбай чык!
358

www.bizdin.kg

Килең, килең, килеңди,
Баа кайып таленди,
Тилең, тилең, килеңги,
Изи чаар килеңги,

Турумтайдай түлөп чык,
Жабыр көрүп жүдөп чык!
Уунду жайбай чык!
Сүф, Сүф, Сүф!

Уулуу шишикке ушул дарымды айтып, кызыл жип менен эки жагынан байлап
салган.
МАНТ БАЙЛОО ЫРЫ

Тиш ооруу көбүнчө курт түшкөндөн болот деген да, ал куртту байлап чыгуу
дарымы ойлоп табылган. Тиштеги куртту байлоо дарымы «Мант байлоо» деп
аталган.
Дарымчы мант байлаганда, демин ичине тартып, төмөнкү дарымды бир сыйра
айтканда бирден сүф түкүрүп отурган. Ошону үч кайталап, түкүргөндө курт
байланды деп түшүнүлгөн, ошого дарымчы да, оорулуу да чын бүткөн, оорусу
жеңилдегендей сезилген. Ал «мант байлоо» дарымы мындай ырдан түзүлгөн.
Айдан түшкөн алтын курт,
Күндөн түшкөн күмүш курт,
Күүлүү болсоң куруш,
Каба болсоң тырыш!
Каба бара мен болсом,
Эрте түкүргөнүм кечке жетпе,
Кеч
түкүргөнүм
эртеңкиге
жетпе!
Сүф! Сүф! Сүф!

Түйдүм, түйдүм мант,
Түйө албасам мага мант,
Жараны жарган мант.
Куртту куруткан мант,
Жараны жарган мант,
Куртту куруткан мант,
Илдетке шыпаа берген мант,
Сүф! Сүф! Сүф!

АЛБЫН ЫРЫ

Абасы бийик жерлерде түтөк өтө күчтүү болгон. Адамдар түтөккөндө көгөрүп
деми чыкпай жыгылган. Ошого аралжы болуу үчүн түтөккөндүн дарымы «албын»
пайда болгон.
«Албын» дарымы түтөккөн адамды ортого коюп, кыз-улан тегеректей
отурушканда, дарымчы албын айткан. Албын өтө сонун уйкаштуу уят сөздөрдөн
куралган болуп, албынды абдан ылдам, шыдыр айтканда, уккан кыз-улан дуу
каткырышкан, ошондо тигил түтөгүп деми чыкпай калган адам да бырс күлүүгө
жараган.
Демек, албын деми чыкпай калган адамды алаксытып күлкү аркылуу анын
нервин дүүлүктүрүп, эсине келтирген.
Албын абдан уят сөздөрдөн куралгандыгы үчүн, бул жерде андан бир куплет
үзүндү гана үлгү катары көрсөтө кетип, толук басма бетине жарыялабоо дурус деп
карадык. Албын мындай айтылып башталат:
Албын, албын, албынтай,
ХХдын башы жалбынтай.
Кара шок ортомой,
Капчыгайы короодой.
КҮРДҮ ЫРЫ

359

www.bizdin.kg

«Күрдү» сук киргенде, кирне киргенде айтыла турган дарым ыры эсептелет.
Күрдүнү, дарымчы эмчи-домчулар аткарышат.
«Күрдү» дарымынын айтылып калышын мындай бир жомоктон маалымат
алабыз. Бир аял бар экен. Алар кышкы сүрүнө эчтеке таппай, айласыздан бир
серкесин союп алышыптыр. Күйөөсү күнүгө талаада аңчылыкка жүрөт экен. Катыны
баякыл серкенин майына сокто кылып жеп үйдө отурат экен. Эри катынынын
серкесинин майын уурдап жеп жүргөнүн байкап эле жүрүптүр. Бир күнү аялы
серкенин майын көп жеп алып, күптүү болуп жатып калыптыр. Ошондо эри сага
«кирне» (кирди) деген илдет жабышыптыр, аны мен «кирнелеп» сакайтам дептир
да:
Кирдү байдын күз серке,
Айдап жатам чык серке!
Күркүрөбөй чык серке.
Дейди болсоң тешип кет,
Алдуу байдын ак серке,
Кайып болсоң качып кет!
Аш болбогон май серке,
Чык күрдү, чык күрдү! —
деп тебетейи менен катындын башы-көзүнө жазгап, отурган сайын кайыш кур
менен кара санга шыбаган экен. Ошондо катыны серкенин майын жеп ооруганын
өзү билип, аны эри кереметинде билип алганына таң калып, андан ары серкенин
майын уурдап жебес болуптур. Өзү да андай оорубай калыптыр. Ошол «кырды» (май
кырды) сөзү «күрдү» дарымы болуп айтылып калган имиш.
«Күрдү» дарымы кыргыздардын дарым ырларында бир кыйла басым орунда
турат. Анын ар түрдүү айтылыштары бар. Төмөндө кыска бир түрүн үлгү иретинде
көрүп багалы:
Чык күрдү, чык күрдү!
Суудан кирсең сууга бар.
Сапаң, сапаң, сапаңга бар,
Азынаган айгырга бар,
Жаман чапанга бар.
Аңгиреген эшекке бар,
Каркыраган каманга бар,
Араң жүргөн ноокаста эмне
Күркүрөгөн тегирменге бар.
бар!
Оттон кирсең отко бар,
Чык күрдү, чык күрдү!

Күрдүнү айтып жатканда, пахта же башка нерселер менен эмдеп-домдоп ооруну
сылап жубатат.
УЧУКТОО ЫРЫ

Учуктоо дарымы кыска айтылып, тамак ооруганда тамак көтөрүү, жүрөк көтөрүү
сыяктуу жеңил, желпи ооруларды эмдеп-домдогондо айтылат. Учуктоо дарымынын
ыры мындай болгон:
Эмчилер өткөн,
Умай эненин колу,
Эми бизге калган.
Ооруңду көтөрө албайт,
Домчулар өткөн;
Кара жер өзүң көтөр,
Дому бизге калган.
Кайт! Кара жерге кайт!
Менин колум эмес,
Колдун алаканын тамакка же жүрөккө тийгизип, аны кайра жерге таптап-домдоп
жогорку ыр айтылган.
КУТУРГАН ИТТИ ДАРЫМДОО

Кутурган итти көргөндө төмөнкү дарымды (ырды) айтса, ал ит адамга асылбай
жатып калат имиш.
Такай, такай, ширин такай,
Тишиң ырсай,
Кардың карпай,
Так жан! Кутургур,
Жүнүң үрпөй,
Сүф! Сүф! Сүф!
360

www.bizdin.kg

КӨЗ ҮНДӨӨ (ҮЙЛӨӨ ЫРЫ)
Көз ооруганда төмөнкү дарымды айтып үйлөгөн.
Кара көздө ак болбосун,
Көпүрө болсо өтүп болбос.
Ак болсо туруп болбосун,
Кара көздө ак болбос,
Жуурканда жүн болбос,
Ак болсо туруп болбос,
Жең болсо кийип болбос.
Сүф! Сүф! Сүф!
Көлдө көпүрө болбос,

Көзүндө дарымы кыргыз эл ооз адабиятында жаралган
катарында саналат. Бул көз дарылоо шылтоосу, ошол соорунда
башка ырлардан айырмаланган. Мында соңунда айтылган
«сүфдөн» башкасы бүт эле көркөм ой, адабий чыгарма экени
турат.

философиялык ыр
аткарылуусу менен
домдолгон аракет
кашкайып көрүнүп

БАДЫҢ ЫРЫ

Бадың оорунун ээси болгон бадың оорусу кызыл чыгуу, чечек чыгууну көрсөтөт.
Дарыгерликтен эч кандай түшүнүк ала электе бул ооруларды сөз күч аркылуу
оорунун ээсине айтып, аны домдоп чыгарып жиберүү наристе аракет колдонулган.
Бадың айтканда ноокас кишини жаткызып коюп, эки дарымчы эки ээрге курулай
минип, бири бирине жон тийгизишип отуруп бадиктин обону менен айткан.
Бадик дарымынын түшүнүгүндө адам денесинин сыртына чыккан кызыл чечек
«бадик» аталган, ичке чыкканы «күлапшан» деп аталып, бадик дарымы ошолорду
айдап чыгуу, кууп жиберүү максатында ойлоп чыгарылган ыр эсептелет. Төмөндө
бадик менен күлапшандан үлгү катары бир нускадан көрсөтөбүз.
Бадик
Мен бир дарым айтайын, бадик баштап,
Жакшыны айтып, жаманды жолго таштап,
Ушул турган адамга эми консун.
Томоюлдун белинде токсон мин кол,
Адашкандын алдына казылган жол.
Кокуйлаган бир куш бар эмне ошол?
Чечинүү сен билбесең мен айтайын:
Кокуйлаган ошол куш кууң ошол.
Мен төмөндөн келгенде билип келдим,
Кыл моюндуу сары атты минип келдим.
Бадик экен атыңды билип келдим.
Көч бадик, көч бадик, кайларга көч,
Жылкы ичинде мөңкүгөн тайларга көч.
Көч бадик, көч бадик каймалга көч,
Өз алдынча ойногон маймылга көч.
Көч бадик, көч бадик айбанга көч,
Өз алдынча ойногон шайтанга көч.
Көч бадик, көч бадик, булуңга көч.
Эки энени тел эмген кулунга көч.
Көч бадик, көч бадик булакка көч.
Эки энени тел эмген улакка көч.
Көч бадик, көч бадик көчүрөмүн,
361

www.bizdin.kg

Бадик болгон атынды өчүрөмүн.
Көч бадик, көч бадик, көчкөндөй көч,
Куурай оту күл болуп өчкөндөй көч.
Көчөрүнө келгенде жан салбай көч,
Көчүү жайын билбесең мен айтайын:
Көсөө менен көчүккө түрткөндөй көч,
Муздак сууну бетиңе бүрккөндөй көч,
Көмүр болуп күйгөн от өчкөндөй көч,
Майлуу сорпо бетине бүрккөндөй көч.
Көч бадик, көч бадик,
Бурулуп калба бадик,
Омурткага оролуп алба, бадик.
Кабыргага кадалып калба бадик.
Көч бадик, көч бадик ойлорго көч,
Ойлор отун оттогон койлорго көч.
Көч бадик, көч бадик бийикке көч,
Бийик отун оттогон кийикке көч.
Көч бадик, көч бадик кыйырга көч.
Эки мүйүз төрт эмчек сыйырга көч.
Көч бадик, көч бадик, мунарга көч,
Мунар отун оттогон уларга көч.
Көч бадик, көч бадик чүрчүткө көч.
Он эки куйрук он чалгын бүркүткө көч.
Бадик кетип бардыр муштай болуп,
Мен аркадан кууймун куштай болуп.
Көч бадик көчүрөмүн,
Бадик
болгон
атынды

Күлапшан
Шалдыр-шулдур шарапшан,
Сенин жайык Бадакшан,
Кетпейсиңби күлапшан.
Жети буудай азыгың,
Жебейсиңби күлапшан,
Жети айлык жолуна,
Жетпейсиңби күлапшан.
Алты буудай азыгың,
Албайсыңбы күлапшан,
Алты айлык жолуңа,
Барбайсынбы күлапшан.
Кара эчкини сойдуруп,
Кан кылдырган күлапшан.
Кара тувар жамынып,
Эм кылдырган күлапшан.
Сары эчкини сойдуруп,
Кан кылдырган күлапшан,
Сары тувар жамынып,
Эм кылдырган күлапшан.

өчүрөмүн.

Тооктордун бабасы, о,
Чучу ата деген бай,
Буга көчкүн күлапшан.
Суулардын бабасы, о,
Толтой мерген деген бар,
Заман акыр болгондо, о,
«Чуйк» деп жерге кирген,
Буга көчкүн күлапшан.
Түлкүлөрдүн бабасы, о,
Шимшимийан деген бар,
Буга көчкүн күлапшан.
Бөрүлөрдүн бабасы, о,
Жасоол, бөкөөл деген бар,
Буга көчкүн күлапшан.
Бадакшанда бир жигит,
о, бадик айтат,
Ичке чыккан күлапшан,
о, тышка кайтат!

Бадик дарымы эки дарымчынын ошентип алымсабак айтып, эм, дом кылуусу
менен аткарылат. Бадик дарым ырын ар кайсы дарымчынын айтуусундагы сөз
362

www.bizdin.kg

тексттери бирдей эмес, бирок орток мазмуну «Бадик көч», башка бир нерселерге
көчүп кет! деген негиз болот. Ал эми, мында дин ишеним сөз төркүндөрүн
изилдөөдө бадик ырынын илимий наркы жогору турат.
Бадик дарымы эмки адамдарга оору сакайтуучу касиеттүү нерсе болбой, элдик
көркөм адабият катары эсептелип калды. Ошого, бадикти оору сакайтуу «дарым»
деп пайдаланбай, эл ооз адабиятыбызда жаралган көркөм адабият деп
пайдаланууну айта кетмекчибиз.

БАКШЫ КӨРҮМ ЫРЛАРЫ
Бакшы көрүмү кыргыз эмчилигинде тээ эртеде башталган көрүнүш катары
эсептелип жүрөт. Эң эртеде «бакшы» деген сөз азыркы тилдеги «окумуштуу, акын»
деген түшүнүктө болгон. Бакшы өз кезинде көркөм сөз ойлоп чыгаруучу чеченден,
дүйнөнүн жаралышы, табияттын кубулуштарын наристе элестетип көркөм образ
жарата турган ойчул акындардан болгон. Ошондуктандыр, түркчө (Түркияда) азыр
да акынды «бакшы» деп атайт экен. Бакшы сөзү монголчода да ушул күнгө чейин
«окумуштуу» деген түшүнүктө айтылат экен. Мында айта кете турган нерсе, ошол
илгеркинин «бакшы» аталган окумуштуулары адамдарга жабышкан оору
кандайдыр бир тышкы күчтүн таасири менен болорун баамдашкан.
Жаратылыштагы заттардын, ээси, пирлери болот деген түшүнүк боюнча,
оорулардын да ээси болот, ал ээлерин таап, адамга жармашкан ооруну айдатып
чыгарууга болот деген түшүнүк менен ошого ылайык көркөм, касиеттүү сөздөрдүн
тизмектерин курап чыгышкан. Ошол касиеттүү сөздөрдү бакшылардын
«чымындары» аткарып, адамга жармашкан илдет, ооруларды айдап, кууп чыгат деп
түшүнүлгөн. Ошондуктан бакшы көркөм ырларынын мазмуну ар кайсы заттардын
пирлерин (ээлерин) чакырууну негиз этип куралган. Алардын эм-дом аракеттери
жабышкан ооруга, илдетке сүр көрсөтүү аракеттерин иштеген. Аракет менен сөз
касиети ооруга эм болот деп түшүнүлгөн.
Бирок, биз бакшы көрүмүндө айтылгандарды көрүп баксак, кыргыздардын
дарым ырлары катарындагы бир түрдүү адабият экенин айкын көрө алабыз.
Айтмак, бакшы көрүмү башка дарым ырларынан өзгөчө аткарылышы менен
айырмаланып турат.
Бакшы көрүм ырынан үлгү көрсөтүүдөн мурда айтар сөз, бакшы көрүмүндө
айтылган сөздөр адамдардын оорусуна, илдетине эм боло турган касиеттүү нерсе
эмес, ал тек наристе элестетилген пир образдарына карата айтылган көркөм
адабият деп түшүнүп, адабияттык туркудан пайдаланууга гана болот. Ушул
замандын окурманы «бакшы көрүмүндөгү» айтылган сөздөрдү адабият деп
түшүнүшүнө ишенебиз. Анда, бакшы көрүм ырларынан бирди көрүп багалы.
Ой, тоодон бир тоого учкандар,
Ой, жылан бир камчы туткандар,
Ой, жандыра суу ичкендер!
Ой, азирети Сулайман пирим,
Ой, дулдул атан дөө-пери мейман,
Ой, Сулайман аттуу суу чилтен мейман,
Ой, ошол суу башы Сулайман, мейман,
Ой, Анжыянда ак жылан мейман,
Ой, Самарканда нар жылан мейман,
Ой, Кабазыр мудур каяшыр мейман,
Ой, Султан бир мудур, ой башыр мейман.
Ой, кара бир көздүү,
Ой, ширин бир сөздүү
Ой, келте бир бойлуу,
363

www.bizdin.kg

Ой, шынаа бир тиштүү,
Ой, кочкор мүйүздүү,
Ой, дөө-пери мейман.
Ой, муз тоодон жатып семирген мейман,
Ой, муз тоонун музун кемирген мейман.
Ой, томоголуу сарала куштун,
Ой, томогосун алып коё кел мейман.
Ой, Ак буура келди буркурап мына ай,
Ой, бириңе бириң ыйбаа кылбагын мейман.
Ой, чоң олуя улук кум Мазар,
Өзүңдөн медет тилеймин бүгүн,
Ой, Кен-Колду баскан Ак бура атан,
Өзүңдөн медет тилеймин бүгүн,

Бакшы көрүм ыры мына ушул сыңары алдында перилерин чакырып, соңунан
мазар чакырып ырдалат. Ырлардын мазмунунан кыргыздардын мифтик таанымын
байкоого болот.
Бакшы көрүм ырларынын варианттары көп, мазмундары кенен, кээ бирлери
аралатып терме, насыйкат берип айтат. Бакшы көрүм ыры аткаруучу муңдуу обону
бар.
ТӨРТҮНЧҮ БАП

ЫРЫМ ТИЛЕК ЫРЛАРЫ
Сөз касиеттери кандайдыр бир сырткы касиеттүү күчтөргө таасир этип, натыйжа
берет деген чын бүтүүчүлүк менен түрдүү ырымдарды, каалоо-тилектерди сөз
күчүнө салып уйкаштуу айткан көркөм сөз тизмектери ырым-тилек ырлар деп
аталат. Кыргыздардын ырым-тилек ырларынын чыгыш себебин тээ алгачкы
мифтик түшүнүгү, дүйнөнү таануудагы наристе элестетүүсү жана сөз касиетине чын
бүтүрүүчүлүктөн болгон деп айтууга болот.
Ырым-тилек ырлар кыргыз эл ооз адабиятынын баштапкы түрүнө кирет.
Кыргыздар ырым иштегенде, аны курулай эле иштебей, сөз касиети менен
сыйкырдуу күчтөргө айтып, жалбарып, тилек иштеген. Ал сөздөр жөнөкөй
аткарылбай көркөм адабиятка көтөрүлүп ыр түрүндө болгон. Ошону менен ырымтилек ырлары жаралган.
Шарттуу түрдө «ырым-тилек» ырлары деп айтып отурган бул түргө ырым
иштегенде айтыла турган ырлар; тилек тилегенде (мисалы, жаан-тилөө) айтыла
турган ырлар; ак баталар; каргыштар жана анттар кирет. Бул ырлардын бардыгы
кыргыздардын сөз касиетинин кандайдыр бир натыйжа чыгат деген ишениминен
улам жаралып жаткан адабият болгондуктан, буларды бир топко ыйгарып, атын
«ырым-тилек ырлар» деп атап отурабыз.
Төмөндө алардын ар бири менен айрым-айрым таанышып көрөлү.
ТӨЛГӨ ЫРЫ

Төлгө салуу кыргыздарда эски ырымдардан болуп келген. Ал төлгөнү чечмелөө
жөн эле сөздөрдөн болбой, ыр менен болгон. Төлгөнүн оң түшүшүн тилеген сөздөр
да ыр менен айтылган. Ошондуктан, кыргыз адабиятында төлгө ырлары жаралган.
Төлгө ыры төлгөчүлөрдүн чыгармагерлик жөндөмүнө жараша түрдүүчө айтылат.
Биз төмөндө кыска бир түрүн үлгү катары көрсөтөбүз.
Байгамбардын бал төлгө,
Азиреттин алп төлгө,
Таштанбектин таш төлгө,
Жолдо жолоочуну,
364

www.bizdin.kg

Баскан-турганды көрбөй үш,
Калп айтпа, жакшы түш.
Бешенеси беш түш,

Оң колума ооп түш,
Он эки таш атып түш.

ЖАҢЫ КИЙИМ КИЙГЕНДЕГИ ЫРЫМ ЫР
Жаңы кийим кийгизгенде баланын өмүрү кийиминен узак болуусун тилеген
ырым колдонулуп, ошого жараша ырым ыры айтылган. Ал ырым ырынын кыска
түрү төмөнкүдөй айтылган.
Итке жабуу, битке жабуу,
Кийимиң күзгө жетсин,
Өмүрүң жүзгө жетсин!

САГЫЗГАН САЙРАГАНДАГЫ ЫРЫМ ЫРЫ
Кыргыздардын түшүнүгүндө сагызган кабарчы катары каралат. Ал сайраганда
кандайдыр бир кабарды айтып турат экен. Ал кабарды уккан адам оң жорушу,
сагызгандын ак сайрап (жакшылыктуу кабар айтып) турушун тилеген. Ал тилеги
ырым ыр түрүндө айтылып келген. Мисалга кыска бир нускасын көрүп багалы.
Ак сайра, сагызганым,
Оозуңа бок беремин.
ак сайра, Ак сайрасаң,
Ак сайрасаң,
Өзүндөй өпкө берем,
Оозуңа майлуу бок,
Башыңдай май берем.
Кара сайрасаң,
Ак сайрабасаң,
Бооруна темир ок!
Өзүңө ок берем,
УКТААРДАГЫ ЫРЫМ ЫРЫ
Кыргыздардын мифтик түшүнүгү боюнча жараткан инсанатты уктатканда анын
жаны денеден чыгып алыстарда жүрөт. Ал түш катары уктап жаткан адамга көрүнөт
деп түшүнүлгөн. Уйкудан аман кобунун (ойгонуунун) тилектерин тилеген. Ырымдар
жана ырлар пайда болгон. Уктаардагы ырым ыры мындайча түрдө айтылган.
Жаттым жараткан,
Аны жети жолу окуп жаттым,
Коборгойсуң эсен-аман.
Менден тозок оту ыраак.
Бейиштин түбүндө бир түп дарак,
Жаттым аманат
Жалбырагы гүлдүү барак,
Коборомун саламат!

УЛУУ СУУ КЕЧКЕНДЕГИ ЫРЫМ ЫРЫ
Суудан кечерде суу ээсине жалбарып, ага атап ырым кылып койсо, суудан аманэсен өтөт деген ишеним болгон. Суу ээсине жалбарынган ырым көркөм адабиятка
көтөрүлүп ыр түрүндө айтылган, анын кыска түрү мындай айтылат.
Агыны катуу дайрадан,
Жаа, пирлерим, шар суудан
Жараткан өзүң колдоорсуң,
Чымын жанды колдогун!
Шашылбай солгун кечиргин,
Суу кечкенде жетелеп,
Шайтанга наалат, жоголсун.
Илияс пирим жолдошум.

ЖААН ТИЛӨӨ ЫРЫ
Жаан тилөө кыргыздардын мифтик түшүнүгү боюнча чыккан ырымдык көркөм
адабияты болуп, жаратылыштагы кубулуштардын ээсине, атап айтканда «Көк
теңирге» жалынып ырым жасап, ыр айткан.
365

www.bizdin.kg

Кыргыздар жаан жааса жакшылыктын жышааны деп эсептейт. Жаан
жаратылышты жаңыртат, жаңы өмүр берет, «жаан менен жер көгөрөт» — деген
таанымда болгон. Ошого, жаандын жаап турушун тилеген, күсөгөн, жаанды күткөн
ырым ырлары көптөп жаралган. Алардын ичинен төмөнкүлөр менен таанышып
көрөлү.
«ЖАЙЫ ТАШ» ЫРЫ

«Жайы таш» кыргыздардын эң эрте эле, мифтик наристе элестетүүсүндө пайда
болгон түшүнүгү болуп, жаан жаабай кургакчылык болгондо «жаан жаадыруу»
ырымы катары колдонулган.
«Жайы ташты» кыргыздар уйдун, койдун жумурунан таап, аны жаан жаадыруучу
касиеттүү сөздөр менен дубалап алган. Жайы ташты сууга салып, «Көк теңирден»
жаан тилеп жалбарган. Ал жалбарганы сөздөрдү касиеттүүлөгөн, сөз тизмектерин
тетири жайгаштырган. Ырым ыры болгон. Ал жайы таш ырым ыры төмөнкүдөй
айтылган.
Кара канын, Султаны аккуу
Кадуу менен туман абыраган ашкан.
Каранаттык боз булутту,
Теңирим сенден тиледим,
Апкан булут, бери кел, тез кел!
Булутум жетип кел!
Аа, аа аракетин арайын,
Сиздин макинин быйнабайын,
Каннын журтуш.
Нийсаран, мисаран, тарамун
Тарнашып, жалылен, шаман мосом,
Якут, алдо акбар!
(«Кыргыз оозеки чыгармалар тарыхы очерки» аттуу китептен алынды.)

ЖААН ТИЛӨӨ
Ар Кайсы мезгил оошкондо биринчи жаанды кыргыздар тозушуп, жаан жааганда
төмөнкү тилек ырын айтышып алкаган.
Күн жаа, күн жаа
Ашкана толгон ак болсун,
Күндөн күндөн көп жаа,
Малга жыргал бак болсун!
Карагай башын кайра жаа,
Береке нуру чачылсын,
Арча шагын айра жаа,
Бейли элдин ачылсын!
Чекенде башын черте жаа,
Малдын, жандын ырысы,
Чийдин башын ийип жаа,
Жаан жаап турушу,
Төө куйрукка уюп жаа,
Көксөп жүргөн элдердин,
Жер жаанга сыйып жаа,
Жамгыр болот ырысы!
Төгүп төгүп куюп жаа,
ДАМБЫР ТАШ ЫРЫ

Дамбыр таш ыры көктөмдө биринчи жолу күн күркүрөгөндө айтыла турган
ырым ыры болуп эсептелет. Кыргыздардын мифтик түшүнүгүндө күндүн
күркүрөшү асмандагы перилердин аракетинен болот имиш, алгач күн күркүрөгөндө
кубанычтуу тосуп алып, андан жаан-чачын тилөө ырымы ошол түшүнүктөн улам
калыптанган түрү бар. Көктөмдө күн алгач күркүрөгөндө челекти көтөрүп
366

www.bizdin.kg

даңгыратып урганча үй тегеретип «дамбыр таш» ырын айтып ырым жасашкан. Ал
дамбыр таш ырынын кыскача түрү төмөнкүдөй айтылат.
Дамбыр, дамбыр, дамбыр таш,
Дамбыр аткан кызыл таш.
Жамгыр жаады күркүрөп,
Челек тулга калдыр таш,
Күн күркүрөп көп жаа,
Жер жарылып чөп чык,
Желин айрылып сүт чык.
Чебичегим челеңдеп,

152

Набак

367

Челек, челек сүт бер.
Тоо жарылып от чык,
Токтучагым тороңдоп,
Торочо, 152 торочо сүт бер.
Байчечекей баш баксын,
Арык-торук кой, козу,
Көккө тоюп жан баксын,
Жыл жаадырап эртелеп,
Келишинен кайтпасын

www.bizdin.kg

АК БАТАЛАР
Кандайдыр бир ыраазычылык менен башка бирөөлөргө, өз урпактарына чын
ыкласы менен жакшылык каалап, тилек тилеп айтылган «жылуу сөздөрдүн»
тизмектелип уйкаштуу айтылышы «ак бата ырлары» деп аталат.
Кыргыз эл ооз адабиятында ак бата ырлары «ырым тилек» ичиндеги орчундуу
түр эсептелет, бата ырларын чыгыш кыргыздардын сөз касиетине чын бүтүү,
кандайдыр бир тышкы күч тилекти кабыл алып, каалаганды берет деген
түшүнүктөн улам болгон, ошол туркудан айтканда кыргыздардын бата тилек
ырлары баштапкы адабият түрлөрүнөн болуп чыгат.
Кыргыздардын бата ырларында айтылган жылуу сөздөр, каалоо-тилектер,
мазмунунун молдугу ынтымак, ырышкерликке абдан сонун кызмат кылып келди.
Ошого кыргыз адабиятында бата ырларынын орду орчунду бааланат.
Кыргыз бата ырларынын түрлөрү бир кыйла көп, булар түрдүү турмуштук
соорундарда аткарылып эле калбай, кыргыз адабиятынын башка жанрларында да
зор көркөмдүк каражат болуп келет.
Алып айтсак, кыргыз жөө жомокторунда ак батанын касиети менен көптөгөн
каармандар, кейипкерлер ойлогон ой, көздөгөн мураттарына жеткен окуялар
баяндалып, батанын эл турмушундагы орду орчунду сүрөттөлөт.
«Манас» эпосунда батанын касиети, эл турмушундагы кызматы абдан ырааттуу
берилген. Мында айтылуу «Кошойдун батасын» алып айтсак, бул бата бүткүл бир
окуянын өзөгү катары каражат болуп келет да, ал бата менен Каныкей эненин
боюна Манастын уулу Семетей бүтүп, Манастын урпагы уланат. Ушуга окшош
кыргыз эпосторунда да баталар көптөгөн жерлерде көркөмдүк каражат болуп
жүргөнүн атап айтса болот.
Демек, бул бата ырларынын кыргыз адабиятында ээлеген ордуна жеңил желпи
кароого болбой турган жанр экенин айтууга болот.
Төмөндө кыргыз бата ырларынын түрлөрү менен таанышып көрөлү.
Кыргыздар конокту малдан кан чыгаруу менен күткөн, коноктордун жагдайына
карай түрдүүчө малдар союлган, ошол мал соёр алдында конокко бата кылдырган.
Малга бата берүү ырынын чыгышы, аткарылышы мына ошол соорунда түзүлгөн.
Мында түрдүүчө малга, сөз ыңгайын түрдүүчө буруп айткан түрү бар. Малга бата
берүүнүн мазмуну элге, мал ээсине бакыт, жакшылык каалаган сөздөрдөн куралат.
Төмөндө малга бата берүүнүн ар бир түрүнөн бирден үлгү көрүп багалы.
МАЛГА БАТА

1) МАЛ МУУЗДАГАН БАТА
Айры мүйүз, ача туяк,
Эрте бактык, кеч кайттык.
Жалынмак бизден,
Жалгамак сизден,

Жаның кудаага,
Сообуң бакканга,
Оомийин!

Телегейиң тегиз болсун,
Өрүшүң семиз болсун,
Тубар малың эгиз бошсун,
Сойгон койуң семиз болсун!
Айдан-жылдан аман чыккын,

Элге-журтка жаккын,
Дасторкон менен пейлиңден,
Шыбага, ырыс тапкын!
Оомийин!

2) КОЙГО БАТА

368

www.bizdin.kg

3) ЭЧКИГЕ БАТА
Эчкиң тууса, улагы эгиз болсун,
Эки жылда бир эчкиң сегиз
болсун!

Күзүндөсү көтөрүп сойгонунда,
Ичинен чара-чара май чыгып,
Семиз болсун! Оомийин!

Өрүшүңөрдө мал жайласын,
Казаныңарда май кайнасын!
Үйүңөргө бакыт кушу конуп,
Тайларыңар
талааңарда
тайраңдасын!
Башыңардан
бакыт кетпесин, Башканын
каргышы жетпесин. Балдарыңар
чечен болсун,
Баары туугандар эсен болсун.

Айгырыңар үндүү болсун,
Кочкоруңар жүндүү болсун.
Корооңор кыктуу болсун,
Коңшуңар ыктуу болсун.
Өгүзүңөр күчтүү болсун,
Инегиңер сүттүү болсун.
Куру сайыңардан суу аксын,
Кылган ишиңер элге жаксын!
Оомийин!

4) ТАЙГА БАТА (ЖЫЛКЫГА)

ДАСТОРКОНГО БАТА

Меймандос, жайыл дасторкон кыргыз элинин пейлине жараша, дасторконуна
аккан суудай шаркыраган ак баталар жүрүп турган. Дасторконго ар бир адам өз
жөндөмү, чыгармачылык шыгы боюнча отурган жерден шар коё берип, түрдүү бата
ырларын жаратат. Ошого дасторконго берген бата ырларынын түрү көп, айтылышы
ар түрдүү болот. Бирок андагы айтылуулардын мазмуну дасторкон ээсине
жакшылык каалап, адамдык ыракматын билдирүүгө жыйынтыкталып турат.
Төмөндө кыска түрүнөн бир ырды гана көрүп багалы.
Дасторконго берекелүү аш берсин,
Кош болгондо ыйлагын,
Маңдайыңа баркыраган бак берсин.
Эли-журтту сыйлагын!
Ырыскың журттан ашсын,

САПАРГА БАТА
Жолун шыдыр болсун,
Жолдошуң кызыр болсун.
Эр Манас менен эр Кошой,
Жолдошуң болсун! Барган жериңде,
Күл кармасаң, күмүш болсун,

Бата бердик жаш-кары,
Башыңы таштан кылсын,
Дасторконуң майлуу сүттүү
болсун!
Алганың менен тең кары.
Оомийин!

Топо кармасаң, алтын болсун!
Турган жериңе, Кетпес дөөлөт,
Кең пейил берсин! Оомийин!

КЕЛИН ЖҮГҮНГӨНДӨ БАТА

Жаңы келин кайын-журтка келгенде, отко киргенде, кайната, кайненеге
жүгүнгөндө төмөнкүдөй бата ыры айтылат.
Кудай жалгасын! Тилегиңди
Кудай
ынтымак,
ыраа
берсин! Алдыңды бала бассын!
берсин,
Арканды мал, дүйнө бассын.
Ызаттуу жаштан кылсын,
Башыңарды таштан кылсын!
369

www.bizdin.kg

Бата бердик жаш-кары,
Алганың менен тең кары,
Кош болгондо ыйлагын,
Кайын-журтту сыйлагын!

Ак жолтой бол, Алдың
жарашсын,
Ак
элечек
башыңдан
ообасын! Оомийин!

КӨЧКӨ БАТА
Кыргыздар бала-бакырасынан көчсө, коңшусу көчсө, же көчкө жолукса аны бата
ыры менен узаткан. Көчкө бата берген ыр мындай нускада айтылган.
Көч көрктүү бошсун,
Келиниң келбеттүү болсун,
Жүк жүктүү болсун,
Жер-суу, тоо-таш.
Унаа кабыл болсун,
Олуясы колдоп,
Конушуң олжолуу болсун!
Айлана адил болсун!
Кызың кылыктуу болсун,
Оомийин!
Уулуң урматтуу болсун,

ЖАҢЫ ТИГИЛГЕН ӨРГӨГӨ БАТА
Кыргызда баланы үйлөнгөндөн кийин, жаңы өргө тигип, чамгарактан баш
ыргытып, уулун бөлөт. Ошондо жаңы өргө тигилгенге атайын той берет. Ошол
тойдо мындай нускада бата ыры айтылат.
Жаңы өргөнүн,
Уулу күчтүү болсун,
Жакканы арча болсун,
Керегеси кептүү болсун,
Жайылып короосу малга
Келини
эптүү
болсун!
толсун,
Оомийин!
Уугу учтуу болсун,

УУГА ЖӨНӨГӨНДӨГҮ БАТА
Кыргыздарда аң уулоо, мергенчилик кесиби эң байыркы чарбачылык
түрлөрүнөн болуп эсептелет. Кыргыздар аңга чыгарда кайберендин жолуна, тоо-таш
ээлерине жалбарып, жолун ачык кылууну тилек кылышкан. Ошондон улам ууга
жөнөөрдөгү тилек-бата ыры жаралган. Ал төмөнкүдөй айтылат.
Кайберен ата чеберим,
Сыйынамын мен сага.
Менин жолум кайыптан,
Жараткан өзү буйруган.
Күндөп-түндөп көп басам,
Буюрбассың күнүгө.
Арчалап жанымды,

Кур кол кайра келбейин,
Кайберен аткан айыпка.
Аркар-кулжа аралаш.
Алдыма тушташ келе көр,
Кайберен ата чеберим,
Ырыскы колго бере көр!
Оомийин! Тоо-ташыңдан тайгылтпа.

БАЛАГА АРНАЛГАН БАТАЛАР
Кыргыздарда бала төрөлгөндө эле түрдүү ырымдарды колдонуп, эсен-аман
катарга кошулушун тилек кылган. Ошол тилектерин бата ырлары менен айткан.
Алар төмөнкүлөр:
ООЗАНТУУ БАТАСЫ
Быссымылла уракман урайым,
Оозуңа май салып турган умайым.
Алты куйрук ашагын,
Алтымыш аша жашагын,

370

Жети куйрук ашагын,
Жетимиш аша жашагын.
Кызыл тилден таңдайлуу бол,
Ырыскыдан маңдайлуу бол!

www.bizdin.kg

БЕШИККЕ САЛУУ БАТАСЫ 153
Умай энедей болгон жоош ак байбиче оозуна боорсок тиштеп туруп, баланы
жайлуу бешикке салат да, отургандар эмгекчи болсун деп, кетмен, балта, чот
баштаган жети дыкты (эмгек куралдары), таар менен жык уктасын деп таарды жаап
бөлөп, төмөнкү тилек батаны айтып бешикти терметкен.
Өөбай, өөбай ак бала,
Ак бешикке жат бала.
Бешигиң кептүү болсун,
Ата-энең эптүү болсун.
Энелүүдөн эрке бол!
Өмүрүң узун болсун.
Өрүшүң жайык болсун,
Тукумун журттан ашып.
Тууганың канат болсун,
Жети мүчөл жашагын.
Тартпа жоктун азабын,
Билектүүдөн күчтүү бол.
Баатыр болсоң жөлөк бол,
Баарыбызга өбөк бол!
Өөбай, өөбай ак бала,
Ак бешикке жат бала!

153

Кален Асандан алынды.

371

www.bizdin.kg

АСАН ЧАКЫРЫП АТ КОЮУ ЫРЫ
Кыргыздардын ырым ырларынын ичинде, асан чакырып, ат коюу ыры өтө
көркөм айтылып, бөбөк эненин курсагынан жер эненин кучагына түшкөндө айыл
аксакалы, же бөбөктүн атасы талаага чыгып (мейли кандай маалда болсун), асан
чакырып, жер бетине, адамдарга сүйүнчү айтып, ат коёт. Ал эми ат коюу асаны жөн
эле сөздөрдөн эмес, көркөм ыры түрүндө болгон. Төмөндө үлгүсүн көрүп багалы:
Аллоо акбар, аллоо акбар!
Энесинин ишин алаар.
Ачпейим дайым сактаар.
Гүлдөй гүлдөп сайма сайаар,
Теңирим
адам
берди,
Уул бекен, кыз бекен?
Ааламга адам келди. Айыл,
Ким болду экен?..
калаа, сүйүнчү!
Уул экен! Уул экен!
Арыштаар кадам келди.
Ааламга адам келди,
Кең пейилге перзент берди,
Айыл, калаа, сүйүнчү!
Касиети бассын жерди,
Арыштаар кадам келди,
Берекети баксын элди.
Ким дейбиз атын?
Көлөкөсү тапсын шерди,
Көрүнчү бачым!... ...
Асан айтып, атын коём.
Анакей отун келди!
Теңир берген затын коём,
Эмесе, атын коём:
Уул болсо жоодон сактаар.
Отун алып баксын элди!
Эне эмизген сүтүн актаар,
Жарыя айтам, отунчу,
Атаандашпай малын багаар.
Аты болсун Отунчу.
Жерин айдап, данын табаар,
Айыл, калаа, сүйүнчү!
Атасынын мээнети кайтаар.
Оо, Отунчу! Отунчу...
Алдына дулдул тартаар,
Аты болду Отунчу!
А кыз болсо — кырк жылкы;
Калк сабына кошулчу!
Кийиз жасап, үйүн жабаар,
(«Кыргыздар» аттуу китептин 1-томунан алынды).

КЫРКЫН ЧЫГАРГАН БАТА
Бала кырк күндүк болгондо «карын чачын» алып, кырк кишиден кырк кашык суу
алып, аны киринте турган сууга кошуп ымыркайды киринтет. Ошол киринтип
жатканда суу менен домдоп, төмөнкү тилек ырды айтат.
Кырк ашууну ашкан суу,
Кырк атаңдын жөрөлгөсү,
Кырк томолонуп келген суу.
Ата-энеңдин өбөлгөсү.
Кыр таштарды кырккан суу,
Кырк уруу кыргыз ичкен суу,
Кызыр атам таткан суу,
Кырк атабыз кечкен суу.
Суудай таза бол! Нурдай
сулуу бош!
ЫРААЗЫЧЫЛЫК БАТАСЫ
Ата-эне бала-бакырасынан ыраазы болсо, кары-картаңдар кандайдыр бир
кишинин жардамына, жакшылыгына ээ болсо, чоң ыракматы чын ыкласы менен
айтылган жылуу сөздөр болгон. Ошол ыраазычылыгы менен тигиге жакшылык
каалап айткан. Уйкаштуу жылуу сөздөрдүн тизмеги ыраазычылык бата ыры болуп
эсептелет. Ыраазычылык бата ыры ар бир адамдын чыгармачылык жөндөмү,
аткаруу ыкласына жараша түрдүүчө чыгарылган. Бирок негизги мазмундай, ыктары
төмөнкүдөй нускада келген.
372

www.bizdin.kg

Ак барчын, кызыл барчын,
Тилиң кызыл болсун.
Тилегиң узун болсун,
Бак карасын башыңа.
Кызыр даарысын ашыңа,
Куру сайыңа суу аксын.

Элиңе ишиң жаксын,
Берекет берсин ашыңа.
Кызыр келсин кашыңа,
Узун өмүр жаш берсин.
Бала-чака башыңа!
Оомийин!

БАТА СУРАГАНДА
Кыргыздардын бата ырларынын ичинде бата суроо да бир бөлүгүн түзөт. Малга
бата суроо же дасторконго бата суроо болсун, бата кылардын алдында, мал ээси же
үй ээси ыр менен бата сурайт. Ошого бата суроо да бата ырларынын катарына кирет,
жана келип бата суроо ырынын сөз түзүлүш ыкмасы бата ырларына окшош келет.
Мисал үчүн төмөндө кыска түрүнөн бирди көрүп багалы.
Оомийин деп көтөргөн билегиңди, Илимин башка толуп,
Он манжа, сегиз мүчө сын сөөгүмү. Илебиң ташты жарсын!
Он сегиз миң ааламдын падышасындай, Ак батаң так келип,
Кудай кабыл кылсын тилегиңди. Жайыл дасторконго жаңырсын!
Кас каркылдап кечкисиз көл бол, Казаның кайнап турсун,
Куш куркулдап өткүсүз бел бол. Башыңан бакыт кетпесин!
Тукумун журтка таанылсын!
Оомийин!
КАРГЫШ ЖАНА АНТ ЫРЛАРЫ

Кыргыз эл ооз адабиятынын «Ырым, тилек» ырларынын ичинде «каргыш жана
ант» ырларынын ээлеген орду бар, бир түргө кирет.
Каргыш жана ант ырларынын чыгышындагы мифтик түшүнүк, наристе
элестетүүгө чын бүтүрүүчүлүк, сөз касиетин бек ишенүү бул экөөнө орток көрүнүш
болуп, бул ырлардын баштапкы доордо пайда болгонун көрсөтүп турат. Жана келип,
бул эки ыр түзүлүшү жагынан, айтылган сөз ыкмасы жагынан окшош болуп, бир эле
түр кейиптенип көрүнөт. Бирок аткарылуу талабы, айтылуу жагы окшош
болгондуктан, айрым-айрым таанышууга туура келет.
КАРГЫШ ЫРЛАРЫ

Ишенимсиз абалга кабылганда, кандайдыр бир кордук көрүп, аны жоюп,
жоготууга чама, чаркы жетпегенде сөз күчү менен жексен кылууга бек ишенип,
жаратылыштын ээлерине жок кылууга тапшырып айтылган уйкаштуу «суук
сөздөрдүн» тизмектери каргыш ырлары деп аталат.
Каргыш ырлары адамдын жанына, бактына «суук» учур айта турган сөздөрдөн
куралгандыктан, кишилердин рухуна таасир этүүсү курч болуп, ар кандай адамдын
жүрөгүн сестендирет. Каргыш көркөм чыгарма кандайдыр керектүү соорунда курал
катары урунулган.
Бир нерседен, калыстыктан кордук көргөн инсанат «көк ташка отуруп, көктү
карап туруп» каргыш айтканда, адам жүрөгүнө найза сайылгандай сезишкен.
Мындагы эң зор салмак сөз күчүндө болгон. Кыргыздардын мифтик түшүнүгү
боюнча жаратылыштагы баардык эле заттардын ээси болот деп түшүнүлгөн да,
каргыш сөздөрү мына ошол ээлерге «тапшыруу», ал ээлер «жок кылып» берүүсүн
сурануу ыкмада айтылган. Кыргыз эл ооз адабиятында каргыштардын түрдүүчө
айтылышы кезигет. Биз төмөндө «Манас» эпосундагы айтылган бир түрүн нуска
373

www.bizdin.kg

катары көрсөтөбүз. Демейдеги кездерде айтыла турган каргыштарда ушул эле
нускадагы сөздөрдөн куралып, ушул ыкмада айтыларын эскертебиз.
Төшү түктүү жер урсун,
Темир, болот даты урсун.
Төбөсү ачык көк урсун.
Агарган күмүш ал урсун,
Дайра, чалкар көл урсун,
Ак кагазда кат урсун.
Жайнаган жапан чөл урсун.
Сууга бүткөн сал урсун,
Жарык кылган түндөрдү,
Олуя деп атанган,
Асманда тийген ай урсун.
Чон ополдо чал урсун,
Жердин бетин жашарткан,
Сайып өнгөн бак урсун.
Жаан урсун, кар урсун.
Салып чыккан там урсун.
Күн чагышып жаркылдап,
Курт-кумурска, бөйөн-чаян,
Көтөргөн кызыл туу урсун.
Жан-жаныбар баары урсун.
Адамдын жанын татыккан,
Калың кара көп журттун,
Кантың урсун, бал урсун,
Каадасы урсун, салты урсун.
Жайкаган кымыз, чай урсун,
Көрүстөндө көп арбак,
Ак буудайдын наны урсун.
Оройлору дагы урсун.
Жети суунун жери урсун,
Улуу жолдун чаңы урсун,
Жел жетпеген пери урсун.
Кайберендин пири урсун. Коргошундун кени
урсун,
(«Семетей» Жусуп Мамай айтымы).

Жогоруда үлгү келтирилген каргыш ырынын түбү кыргыз эл ооз адабиятында
жаралган каргыш ырларынын көркөмдүккө көтөрүлгөн үлгүсү эсептелет. Мындан
бөлөк түрлөрү, айтылыштары окшобой турган каргыш ырлары да абдан көп. Алар
кыргыз эл ооз адабиятында көркөмдүк ыкмага каражат болуп келет.
Айтмак, суук сөздөр менен айтылган каргыш ырлары кыргыз адабиятынын дагы
бир өрүштө байып келгенин көрсөтүп турат. Ошого, кыргыз адабияты жөнүндө сөз
болгондо каргыш ырлары көмүскөдө коюп кетүүгө болбойт.
АНТ ЫРЛАРЫ

Ант ыры бир нерсеге ишеним берүү максатында айтылган болуп ошол ишенимди
кетирсе, айтканын аткара албаса, жаратылыштагы сыйкыр күчтөр өзүн урсун,
жексен кылсын деген мазмунда айтылат. Каргыш менен анттын чоң айырмасы
каргыш бирөөгө карата айтылат (кээде өзү карганып да калат), ант суук сөздөрү
өзүнө карата айтылат да, ант сөздөрдүн касиетине бек ишенилип, аны актоонун
аракетинде болот. Актай албаса «ант урат».
Кыргыздарда ант ыры айтылганда, ага коштоп кырк жибек кыюу, кан чыгаруу,
нанга, тузга күбөлөп туруп айтуу ырымдары иштелип, ант ырына сүр киргизилген.
Ант ыры айтылуу ажатына карай түрдүүчө чыгарылган, варианттары абдан көп,
бирок айтылуу ыкмасы, колдонгон сөздөрү төмөнкү нускада болгон (каргыш ырына
окшош, анын айырмасы «мен» болуп айтылат).
Анттан тайсаң,
Толкуган дайра көл урсун,
Төбөсү ачык көк урсун,
Анттан жансаң эгерде,
Төшү түктүү жер урсун.
Ак буудайдын наны урсун.
Суу бүтпөгөн чөл урсун,
Эненин аппак сүтү урсун!

374

www.bizdin.kg

ТҮШ ЖОРУУ ЫРЫ
Түш айтуу, түш жоруу кыргыз эл ооз адабиятында бир түрдүү ырым катары
айтылып келе жаткан жанр.
Кыргыздардын наристе түшүнүгүндө, түштүн мойну эң эле ничке болот дейт.
Аны жакшылыкка жорубаса, түштүн мойну оңго бурулуп, иш ийгилигине чалат
имиш. Эгерим түштү жаман жоруса, түштүн мойну тескери бурулуп, иши оңуна
тартпайт имиш. Ошого, түштү көрүнгөн эле кишиге айтпастан, жакындарына, кызыл
тилдүү чечендерге айткан. Алар тилдин күчүнө, сөз касиетине салып, көркөмдүккө
көтөрүп түш жоруган. Ошону менен түш айтуу, түш жоруу ыры, адабияты жаралган.
Кыргыздар баштапкы түшүнүк боюнча түштү «ак түш», жакшы түш, «кара түш»,
жаман түш деп экиге бөлгөн. Кара түштүн өзүнө туштук айтылыштары (мисалы,
түндүгү сынуу, казаны сынуу) болгон. Андай түштү кара сууга айтып, ырым кылып
түш оңолсун деп тилеген. Ак түш адамга касиеттүү нерселердин жолугушу менен
айтылган (мисалы, арстан, төө, кашка суу көрсө ак түш болгон).
Кыргыз эл ооз адабиятында түш айтуу жана аны жоруунун өзү билген жомок
катары адабий деңгээлде айтылган. Ошого түш айтуу жана аны жоруган окуяны
бирден жомок катары эсептесек да болот, мисалы Манастын түшү өзүнчө бир жомок
катары айтылат.
Түш айтуу жана аны жорууга байланыштуу макал-лакаптарда чыккан. Алып
айтсак «эр карып, эшек төш өбөт, катын карып була (пакта) төшөбөйт», «жыланды
түшүңдө көрсөң — кенч, өңүңдө көрсөң жанч», деген макал-лакаптарда «эшек, пакта,
жылан», түш көрсө ак түш катары, жорула турганы өзүнчө макал-лакап болуп
калыптанган.
Кыргыздардын эпосторунда түшүнө аян берүү, түш айтуу, түш жоруу жогору
адабияттык деңгээлге көтөрүлүп, окуяны баяндоонун каражаты болуп келген.
Демек, түш айтуу жана аны жоруу кыргыз эл ооз адабиятында өзүнчө ыр түрүндө
гана айтылып калбай кадыресе, жомоктордо, макал-лакаптарда, эпостордо
колдонулуп келген адабияттык түр эсептелет.
Түш айтуу жана жоруунун өз алдынча айтылуу ыкымы, сөз колдонуу эрекчелиги
болот, биз түш айтуу жана жоруу ырынын үлгүсүн эпостордо айтылган түрлөрүнөн
көрсөтүү ылайык деп карайбыз, себеби, эпосто айтылган түрлөрү жогорку
көркөмдүккө көтөрүлгөн, орток мүнөзгө келген, тили бышкан үлгү катары каралат.
Ал эми мында айта кете турган нерсе, түш айтуу, аны жоруу ар кимдин
чыгармакерлик жөндөмүнө жараша түрдүүчө иштелип чыккан болуп, эл ичинде
көптөгөн варианттар бар. Анда, түш айтуу жана түш жоруу ырынын үлгүлөрүн
эпостордогу айтылыштарынан көрүп багалы.
Айчүрөктүн түш айтканы:

Түндө жатып түш көрдүм,
Бир ажайып иш көрдүм:
Байланды буудан мамыга,
Тартынбай жерди кемирди,
Байлоодо туруп семирди;
Бул эмне болучу?
Бул түшүмдү жоручу.
Буудайык конду туурума,
Булбул конду талыма.

Сайрабай боюм эриди;
Бул эмине болучу?
Бул түшүмдү жоручу.
Көсөө куйрук көк даңгыт,
Көчөнүн ичин жойлоду,
Көргөн иттер кыңшыды;
Бул эмине болучу?
Бул түшүмдү жоручу.
.......................

Калыймандын түш жоруганы.
Мен жоруймун түшүңдү,
Талпынбай күндү бүркөсө,
375

www.bizdin.kg

Оңдосун кудай ишиңди.
Кудай колго бериптир,
Ашык болгон кишиңди.
Байланса буудан мамыга,
Тартынбай жерди кемирсе,
Байлоодо туруп семирсе,
Булчуңу бука мойнуңдан,
Буурул ат келе турганы,
Мунун несин айтасың.
Буудайык консо тууруңа,
Булбул консо талыңа
(«Семетей» Жусуп Мамай айтымы).

Арка жүнү ак бедер,
Ак шумкар турат колуңда,
Анын несин айтасың.
Булбул өңдүү эр жезде,
Семетей келе турганы,
Көсөө куйрук көк даңгыт.
Көчөнүн ичин жойлосо
Көргөн иттер кыңшыса,
Күлгөнү кыздын үнүндөй.
Күлчоро келе тургандыр
.................................................

Курманбектин түш айтышы.

Түндө жатып түш көрдүм,
Түшүмдө жаман иш көрдүм.
Жүрөгүмдүн башынан,
Түк эрибес муз көрдүм.
Ушул көргөн түшүмдү.
Өз башыма күч көрдүм.
Түндө көргөн түшүмдө,

Көөдөндү найза аралап.
Көкүрөктү жаралап,
Көөдөнүмдөн кара кан.
Көп куюлду салаалап,
Бул эмине болучу?
Бул түшүмдү жоручу.

Адамзат түндө уктаса,
Ар бир түрдүү түш көрөт.
Түбөлүтү түз болсун,
Түшүндү кудай ондосун.
Түндөгү көргөн түшүңдү,
Оңдоптур кудай ишиңди.
Көмөлөтө сайыпсын,
Түбүнөн кектүү кишинди.
.......................................................
Көөдөнүң найза аралап,

Көкүрөгүн жаралап
Көбүктөнүп кара кан,
Көп куюлса салалап.
Тең келе албай көп калмак,
Качат экен салалап.
........................................................
Жоруган түшүн кут болсун,
Тууруңа туйгун куш консун.
Таалайыңа жалгызым,
Талабың туура туш болсун!

Канышайдын түш жоруганы

(«Курманбек» ЖМамай айтымы)

БЕШИНЧИ БАП

ЭМГЕК ЫРЛАРЫ
Эмгектен жеңилденүү, сеп алуу максатында эмгекке коштоп, иш ыргагына
шайкеш айтылган уйкаштуу көркөм сөздөрдүн тизмеги эмгек ырлары деп аталат.
Кыргыз эл ооз адабиятынын ичинде эмгек ырлары баштапкы түрү, мазмунунун
молдугу менен орчундуу орунду ээлейт. Эмгек ырлары тээ уруулук коомдун
алдындагы баштапкы доорунда эле жаралганы, кыргыз эл адабиятынын баштапкы
түрлөрүнөн экени белгилүү.
Кыргыз эл ооз адабиятында эмгек ырларынын түрлөрү абдан көп болсо керек.
Бирок бизге жетип келгени, малчылык, дыйканчылык, кол өнөрчүлүк эмгектерине
байланыштуу аз гана нускасы жетип отурат. Айтмак, ал бизге жеткен түрлөрү тээ
баштапкы доордо айтылган нускасы боюнча эмес, кийинки доорлордун
376

www.bizdin.kg

кошундулары менен жабдылып, бир кыйла бурулган (түрлөрү боюнча). Бизге
жеткен бул эмгек ырларынын түрлөрү кыргыз эл ооз адабиятынын түрлүү, түстүү
болушун камдап гана калбай, кыргыз элинин эмгекчил экенин туюнтуп турат.
Төмөндө эмгек ырларынын бизге жеткен түрлөрү менен таанышып көрөлү.
Мал чарбасын өнүктүрүү эмгектерине коштолуп чыккан, эмгекти жеңилдетүү,
эмгектен сеп алуу максатында айтылган көркөм адабияттын күнү малчылык эмгек
ырлары деп аталат. Малчылык эмгек ырларынын чыгыш тарыхы кыргыз эл ооз
адабиятында тээ эрте доордун табылгасы болуп эсептелет.
МАЛЧЫЛЫК ЭМГЕК ЫРЛАРЫ
Тарыхында «мал киндиктүү» кыргыз элинин коомдук өнүгүүсү мал чарбасына
төтө байланыштуу болгон мал чарбасын өздөштүрүү, өнүктүрүүдө көптөгөн
эмгектер иштелген. Ошого жараша, көптөгөн эмгек ырлары жаралган. Төмөндө бир
нечеси менен таанышып көрөлү.

БЕКБЕКЕЙ
Бекбекей ыры короо кайтаруу эмгекте коштолуп чыккан эң байыркы эмгек
ырларынан эсептелет.
Көчмөн чарба менен болуп келген кыргыз элинде кой өстүрүү тиричиликтин
маңыздуу бир салаасына айланган. Койду көбөйтүүдө аны бөрү жана башка
жырткычтардан кайтарып алуу милдети болгон. Бекбекей ырынын мазмунуна
караганда, короону түндөсү кыз-келиндер кайтарган. Ошол короо кайтаруу
эмгегинде Бекбекей ыры жаралган.
Бекбекей ырынын жаралышы эки нерсенин зарылдыгынан болгон түрү бар:
биринчиден, таңатканча короо кайтаруу, уктабай жүрүү, оор эмгекте өзүн
жоокалатуу, уйкудан алаксытуу үчүн ыр айтуу зарылдыгы туулган. Экинчиден, бөрү,
жырткычтардан короону кайтарууда үн салып, кыйкырып, табыштап жүрүү
зарылчылыгы болгон. Ошого ырды жөн эле айтпай обондотуп, арасына «ээ-э, эй, уууй» деген кыйкырык кошуп, обон салуу керек болгон. Бекбекей ыры короо кайтаруу
эмгегинин ажатына ылайык жаралган ыр десек болот.
Ал эми «Бекбекей» деген сөздүн азыркы кыргыз тилиндеги мааниси изилденип
табыла элек, бирок Бекбекей ырынын мазмуну, түшүнүгү боюнча, ар бир малдын
ээси, пири болот деген сыяктуу короонун да ээси, калкалоочусу болуш керек деген
түшүнүк келип, короонун ээси «Бекбекей» (Бектен бек сактоочу) деп, аны адам
сыңары наристе элестетип образ жараткан да, Бекбекей ырындагы сөздөр ошол
короонун ээси болгон. Бекбекейге каратылып айтылып, Короо Пирине жалынышып,
короону, койду аман-эсен коюусун тилеп турган.
Бекбекей ыры мазмуну, түшүнүгү жагынан болсун, же ичиндеги кээ бир байыркы
сөздөрдүн жолугушунан болсун, эң эртеде жаралган эмгек ыры болуп эсептелет.
Кыргыз эл ооз адабиятында Бекбекейдин айтылыш түрлөрү эң эле көп. Төмөндө
кыскараак айтылган түрү менен таанышып көрөлү.
Бе-к-бе-кей, ууй! Бекбекей!
Ишенбей короо күзөттүм, эКумга чыккан чечекей,
эй!
Куюлушкан Бекбекей.
Уугумдун учу долоно,
Ташка чыккан чечекей,
Ууру да, бөрү жолобо!
Талыкпаган Бекбекей.
Уугумдун учун учтаймын,
Ийнемдин учун майтардым,
Ууру бир келсе уңжуңдап,
э-эй!
Башын бир айра муштаймын!
Бүгүн бир короо кайтардым,
Бе-к-бе-кей, уу! Бекбекей!
э-эй!
Күнгөй менен Тескейдей,
Ийнемдин учун түзөттүм, эБет алышкан Бекбекей.
эй!
Көгүлтүр көлдөй чайпалып,
377

www.bizdin.kg

Чеп алышкан Бекбекей.
Короомдун чети таман жол,
Кайтарган коюум аман бол.
Кыз, келин короо кайтарган,
Кадимден калган салт ошол.
Күнгөйдүн бети таман жол,
Күзөткөн коюм аман бол.
Күзүндө короо кайтарган,
Илгертен калган салт ошол.
Бөрү келсе муштайбыз,
Бөйрөгүн жара муштайбыз.
Бекерчи келсе уштайбыз,
Бетин айра муштайбыз.
Өгүзгө чатып байлайбыз,
Өкүртүп жатып байлайбыз.
Төөгө чиркеп байлайбыз!
Төбөгө чаап айдайбыз!
Бе-к-бе-кей, ууй! Бекбекей,
уу! Бекбекей!
Ала байтал тактекей,
Айкалышкан Бекбекей.
Кула байтал тактекей,
Куюлушкан Бекбекей.
Көктөн бир булут сөгүлөт,
Көнөктөп жамгыр төгүлөт.
Куйруктуу кара токтуну,
Куудул, шуудул түгөнгүр,
Куткарбайм деди көрүнөт,
Асмандан булут сөгүлөт.
Аяктап жамгыр төгүлөт,
Ак ала чалыр ирикти.
Араандай болгон оңбогур,
Аңдып турат көрүнөт.
Бе-к-бе-кей, ууй, Бекбекей!
Аксай менен Көксайдай,
Таш алышкан Бекбекей,
Арпа менен буудайдай,
Баш алышкан Бекбекей.
Бүгүн бир айдын он беши,
Сарыбашыл улак төл башы,
Салпылдаган бөрүнүн,
Сайда калсын куу башы.
Күн санасам он беши,
Күрөң козу төл башы.
Күкүм, талкан болсо экен,
Көк чунактын куу башы.
Эл көчөрдүн белгиси,
Карача каймал буркурайт.
Таң атардын белгиси,
Тараза жылдыз жаркырайт,
Үркөр жылдыз үч жылдыз,
378

Күзөткөн коюм алты жүз.
Алты айланып келгиче,
Алты
аркар
жылдыз
батпайбы.
Таң сөгүлүп атпайбы,
Кайтарган коюм жети жүз.
Жети айланып келгиче,
Жетиген жылдыз батпайбы.
Таң кашкайып атпайбы!
Күзөткөн коюм үч-төрт жүз,
Үч айланып келгиче.
Таң үйрүлүп атпайбы!
Бе-к-бе-кей, уу, Бекбекей!
Кара тоону этектеп,
Мен коноюн Бекбекей,
Кара макмал тонуңа.
Жең болоюн Бекбекей.
Кызыл Тоону этектеп,
Мен коноюн Бекбекей,
Кызыл жака тонуңа,
Жең болоюн Бекбекей.
Иче турган ашыңа,
Бал болоюн Бекбекей.
Мине турган атыңа,
Жал болоюн Бекбекей.
Көлөкөлөп олтурсаң,
Таң болоюн Бекбекей.
Ай чырайлуу бетиңе,
Кал болоюн Бекбекей.
Бе-к-бе-кей, уу! Бекбекей!
Бекбекейим бек айтам,
Бейли жакшы койго айтам.
Бекбекейим бел ашты,
Белиңе белбоо жарашты.
Саксакай ашты, сак ашты,
Санына саадак жарашты.
Минген атың ак кашка,
Канжым кайыш ак тасма.
Карап турган карышкырдын,
Тумшугу тийсин ак ташка.
Минген атым көк кашка,
Канжыгам кайыш көк тасма,
Көрүп турган уурунун,
Мурду тийсин көк ташка.
Жылкынын ичи жык текей,
Шыңгыроолуу Бекбекей.
Кошоттун ичи кой текей,
Коңгуроолуу Бекбекей.
Жылганын башы жыл текей,
Жылаажындуу Бекбекей.

www.bizdin.kg

Коктунун башы кой текей,
Коңгуроолуу саксакай.
Бе-к-бе-кей, уу, Бекбекей!
Карачакан байдубал.
Кайтарбасак малга убал,
Уурунун буту сөгүлсүн.
Таттуу уйкуну так бөлгөн,
Улума канын төгүлсүн!
Унжуңдап түндө аңдышкан,
Койдун сүтү коргошун,
Кой уурдаган оңбосун!
Кызыл чакан байдубал,
Кыйкырбасак малга убал,
Түндө жортуп жүгүргөн,
Түлкүнүн буту сөгүлсүн.

Түнкү уйкуну үч бөлгөн,
Түгөнгүр каның төгүлсүн!
Эчкинин сүтү эрменде,
Эчки уурдаган щерменде.
Жылкынын жүнү жылтырак,
Жылкы уурдаган куу туяк.
Төөнүн жүнү улама,
Төө уурдаган сулама.
Төгөрөк түндүк төөнүкү,
Төрт булуң саба бээники.
Бе-к-бе-кей, уу, Бекбекей!
Кайтарган
короом
сак
болсун,
Эртең бир бетим ак бошсун!

ШЫРЫЛДАҢ
Кыргыз эл ооз адабиятындагы эмгек ырларынын ичинде «Шырылдаң» жылкы
чарбасын өстүрүү эмгек барышында чыккан эң эски ырлардан болуп эсептелет.
Шырылдаң ырынын чыгышы жөнүндө эл ичинде айтылган уламыш сөздөр ар
түрдүү айтылып келген. Кээ бирөөлөрдүн айтуусунда, «Шырылдаң» Камбар атанын
ыры болгон имиш, бул ыр текстинин өзүнөн алып караганда, «ташка таруу
бүткөндө, талаша чыккан шырылдаң, кумга конок бүткөндө кошо чыккан
шырылдаң» болгон. Ушул сөздөргө караганда, шырылдаң ырынын чыгышы эң эрте
экени белгилүү болуп турат. Ал эми «шырылдаң» деген сөздүн кыргыз тилиндеги
мааниси да тактала элек.
Шырылдаң ырынын аткарылышы, айтылуу шарттарынан караганда, шырылдаң
жылкычылардын «айттоо» майрам күндөрүнүн ырларынан болсо керек. Андай
дешке себеп, бул ыр ар бир үйгө кыдырып, айттап жүрүп айтылат. Бирок шырылдаң
ырынын чыгыш теги, ал сөздүн мааниси жөнүндө изилдөө мындан аркынын иши
болуп турат.
Шырылдаң ырынын курулмасы үч түрдүү мазмундан түзүлөт. Биринчи
курулмасы, шырылдаңдын салты экени, ал жылкычынын ыры экени айтылып,
шырылдаң тааныштырылат, экинчи курулмасы мактоо болуп, айттап барган үйдүн
жөн-жайын атап мактайт. Үчүнчү курулмасы, бата болуп, айттап барган үйгө
ыраазычылыгын билдирип ак бата берет, же нааразы экенин билдирип, жамандап
ырдайт, каргайт.
Кыргыз эл ооз адабиятында шырылдаң ырынын айтылыш варианттары көп, кээ
бирөөлөрүндө терме, санат ырлары менен камтылып айтылат.
Шырылдаң ырынын турактуу обону бар. Ар бир сап ырынын соңунда «эй» деген
сөз обондолуп айтылып, үй ичиндеги адамдарга кайрылуу маанисин берет.
Шырылдаң ыры көбүнчөсү түндөөсү аткарылгандыгы жөнүндө маалымат бар.
Төмөндө шырылдаң ырынын бир түрү менен таанышалы.
Саап, саап сабайлар эй,
Салам айттык агалар, эй.
Бөртө, бөртө, бөртөлөр, эй.
Бөртө байтал сур чалар эй,
Чалып салың камандар, эй,
Жатып алсын жамандар, эй,
Угуп алсын агайлар, эй.

379

Билип алсын жеңелер, эй.
Шыпшырылдаң шыркы экен, эй,
Жылкычынын ыры экен, эй.
Ташка таруу бүткөндө, эй.
Талаша чыккан шырылдаң,
эй.
Кумга конок бүткөндө, эй,

www.bizdin.kg

эй.

Кошо чыккан шырылдаң, эй.
Адыр, адыр тоолордон, эй.
Айгыр минип биз келдик, эй.
Айгыр оозун тарта албай, эй,
Ага үйүнө туш келдик, эй.
Ага эмне союптур, эй?
Ага баккан коюн союптур, эй,
Бизге эмне коюптур, эй?
Карчыга, төшүн коюптур, эй.
Агаң өзү үйдө бекен, эй,
Үйдө болсо үн берсин, эй.
Ак боз аты боода бекен, эй,
Боода болсо болкусун, эй,
Боору жүнү толкусун, эй.
Ак боз аттын үстүнө, эй,
Ак жак ичмек жарашат, эй.
Ак жак ичмек үстүнө, эй,
Көкчө токум жарашат, эй,
Көкчө токум үстүнө, эй.
Көмкөк ээр жарашат, эй.
Көмкөк ээр үстүнө, эй,
Кымкап көпчүк жарашат, эй.
Кымкап көпчүк үстүнө, эй.
Агам өзү жарашат, эй.
Агам өзү колунан, эй,
Албарс кылыч жарашат, эй.
Албарс кылыч чабарга, эй.
Душман башы жарашат, эй.
Душман башын көмөргө, эй,
Боз топурак жарашат, эй.
Боз топурак үстүнө, эй.
Байчечекей жарашат, эй,
Байчечекей терерге, эй.
Эчки коюң жарашат, эй,
Эчки, коюң багарга, эй.
Эркек балан жарашат, эй,
Эркек бала колуна, эй.
Эмил таяк жарашат, эй,
Эмил таяк чабарга, эй,
Эткел коён жарашат, эй.
Эткел коён саларга, эй.
Кара казан жарашат, эй,
Кара казан асарга, эй.
Кайчы тулга жарашат, эй,
Кайчы тулга асарга, эй.
Чекем өзү жарашат, эй.
Берекелүү колу бар, эй,
Пери кызындай салты бар,
Келип калдык эшикке, эй,

380

Кочкордой
уул
берсин
бешикке, эй Жеңем өзү уз бекен,
эй?
Үйү толгон кыз бекен, эй?
Үйүң, үйүң, үйүңдүр, эй,
Үйүңдүн көркү кызыңдыр,
эй.
Кызың эмес, чийиңдир эй,
Кызыл-тазыл түгөндүр, эй.
Аны билген өзүңдүр, эй.
Уздун өзү жеңекем, эй,
Мал дүнүйө жагы кең экен
эй.
Казан-аяк калдырайт, эй,
Курут салып атат бекен?
Бычак учу жылтырайт, эй,
Май томуруп атат бекен?
Айт десенер айтабыз, эй,
Кайт десеңер кайтабыз, эй.
Өзүбүз билген жылга жол,
эй,
Жыла-жыла кетебиз, эй,
Жылкыбызга жетебиз, эй.
Боордогу боз колун, эй,
Бото ширге салабыз, эй,
Саап сүтүн алабыз, эй,
Чоң сабага куябыз, эй.
Кылкылдап жутуп турабыз,
эй. Төбөдөгү төрт жылдыз, эй,
Бата калып баратат, эй,
Минген атым жаш эле, эй,
Жата калып баратат, эй.
Шыпшырылдаң шыр экен, эй,
Жылкычынын ыры экен, эй.
Карылардын наркы экен, эй,
Кадимкинин салты экен, эй,
Кадыр түндө какшаган, эй,
Жигиттердин айты экен, эй.
Балдар, балдар кайталык, эй,
Башка айылга айталык, эй,
Буга бата берелик, эй,
Агам көөнү жай болсун, эй,
Чайкаганы бал болсун, эй.
Ичкени кымыз, май болсун,
эй.
Жегени куйрук, жал болсун,
эй, Жамынганы зарча болсун, эй.
Агамдын мингени буудан
болсун, Балдарынын мингени
кунан болсун. Короосуна коюу
толсун,

www.bizdin.kg

Желесине бээси толсун.
Айры өркөчтүү төөсү толсун,

Төрт түлүгү тептегиз болсун!
Оомийин!

Шырылдаң айтып барган үйдөн айттап барган шырылдаңчылар нааразы болсо,
салт билбеген бакылдарды кордоп ырдаган, же батанын ордуна каргаган. Төмөндө
шырылдаңчылар ырынын соңку курулмасынын каргыш түрүндө айтылышын көрүп
багалы.
Түн катып келдим айлыңа,
Уйку аралаш оору тийсин,
Кебиң өтпөйбү зайыбыңа.
Үйүңү тоноп ууру кирсин.
Чыгалбадың эшигиңе,
Койюңу кырып бөрү тийсин,
Уул тургай, кыз бербесин
Ушундай болмок бакыл деп.
бешигиңе. Үйүңө келип бука
Эл-журттун баары күлсүн!
сүзсүн,
Оомийин!
Үмүтүңдү кудай үзсүн!

МАЛ ТЕЛҮҮ ЫРЫ
Малчылык эмгегинде түрдүү малдарды телүү түйшүгү бир кыйла орунду ээлейт.
Мал телүү эки түрдүү жагдайда болгон: бирөө, өз баласын жериген малдарга
баласынын телүүсү, экинчи бирөө, жетим калган жаш малды башка энеге алынтуу
болуп эсептелет. Бул түйшүктү иштеген малчылар телүүнүн түрдүү аракеттерин
жасоо менен бирге, малга адамча ыр менен кайрылып, алынып калуусуна насаат
айткан. Тил билбеген, сөз укпаган айбанга ыр айтуу, биринчиден, мал телүү
түйшүгүн жеңилдетүүгө арга болсо, экинчиден, ыргактуу добуш менен айтылган
обон айбандын көөнүн көйүтүүгө себин тийгизген түрү бар. Мал телүү ырларынын
ичинде кой, эчки телүү ырлары бир кыйла кеңири түрдө айтылат. Кадыресе, кой,
эчки телүү түйшүгүн иштеген адамдын чыгармачылык жөндөмүнө ылайык
түрдүүчө ыр чыгарылган. Биз төмөндө кыска түрлөрүнөн үлгү көрсөтүүнү ылайык
көрдүк.
КОЙ ТЕЛҮҮ ЫРЫ
Түгөй, коюум, түгөй, ме
Менин коюум алынча ак.
Ала мончок салынчаак,
Алынсаң алты күн.
От жерге айдап багабыз,
Алынбасаң, алты күнү.
Керегеге таңабыз,
Түгөй, коюум, түгөй.
Кекире жесең кепшеп бер,
Шыбак жесең шыпкап бер.

Өз энеси таарынчаак,
Өгөй энеси алынчаак, коюум.
Түгөй, коюум түгөй,
Өз балаңды ала кой, коюум.
Мээр эмчегиң сала кой,
коюум,
Өз балаңды жерисең.
Өз башыңа көрүнөт,
Түгөй коюум, түгөй!

ЭЧКИ ТЕЛҮҮ ЫРЫ
Чучуу, чучуу,
Пааша мүзүрүң,
Улагыңды албасаң,
Уруп жатып өлтүрөм.
Эмчегиңди бербесең,
Этиңди кесип лтүрөм.

Чучуу, чучуу!
Башы жакшы эчким.
Багып калат баласын,
Көзү жакшы эчким.
Көрүп калат баласын!
Чучуу, чучуу!
381

www.bizdin.kg

КОЙ КОШОК ЫРЫ
Малчылык эмгегинде сүт сааш негизги эмгектердин катарына кирет. Койду
сааганда кошокко тартып сааш ылайык болгон. Ошол кошок тартылып болуп, сүт
сааш эмгеги башталганда төмөнкү тилек ыры менен башталган.
Кызыл кандан айрылган, Кошокту колдоп бергиниң!
Аппак сүтүн бергиниң,
Пендеге берген ырыскы,
Чолпон ата баш болуп,
Берекесин бергиниң!

(«Ак Чий эл ырларынан» алынды)

КОЗУ БАЙЛОО ЫРЫ
Мал чарбачылык эмгегинде, козу байлоо, кой сааш эмгеги иштелет. Козу байлоо
түйшүгү бир кыйла оор болот. Мына ошол эмгектен өзүн сеп алдыруу үчүн, козу
байлоо ыры чыккан. Ал төмөнкүдөй айтылган.
Көгөн, көгөн дегенде,
Үксөк баштын козусу,
Көгөнгө барып башың сал,
Сүрдүү кочкор болоорбу,
Алмай-келмей байланып,
Алкымында кош сөйкө,
Апакай козум, жоошуп кал.
Аны сойгон оңорбу.
Көгөнүңдүн башында,
Эне бөлөк, эки ача,
Тегерек куйрук тал башчы.
Эгиз туулат кууганы,
Быйыл малым көбөйөт,
Ырың болот килейген,
Төл башы козум ургаачы.
Мунун урук тууганы.
Ак токтумдун козусу,
Кичинекей жылбырска,
Ак чегиртке, чоң курсак.
Кибирейген кенжегим,
Бош байласаң бошонот.
Колуңдан нан талашып,
Мойнуна келбейт боз бурчак.
Бирге ойногон эрмегим.
Тоодон учуп сакайган,
Ара туулган араңжан,
Төкөр койдун как шыйрак,
Ала бөйрөк, кыңыр бут,
Анын арка жагынан, аркар
Тебетейдей зампалап,
мүйүз,
Сен туулганда болду жут.
Жуп жатарда туулган,
Ырдап козу байлайын,
Төрт мүйүздүү боз кашка,
Ырыска шерик баламын.
Сүзөгөн болуп каларбы,
Кайтарган козум аман бол,
Үлүрөйүп бир башка.
Ак жолтой менин таягым.
(«Ак Чий эл ырларынан» алынды)

ЭН САЛУУ ЫРЫ
Кыргыздар мал чарбачылыгында менчик малына эн салып багуу адаты тээ
уруулук коомдон башталган болуп, бир уруунун менчик малына бир түрдүү эн
салынган.
Мал өстүрүүдө малга эн салып ээлик кылуу бир түрдүү эмгек катары саналып, эн
салуу эмгек ыры коштолуп кошо чыккан. Ал ырдын түрү көп, ар башка нускада
айтылат. Төмөндө үлгү катары бир түрүн көрүп багалы.
Батыркандын бакан эл,
Тоймотбайдын малында,
Бап жарашкан чакан ал.
Топчулама эни бар,
Тилекматтын тилмеси,
Абдан байкап билбесе,
Ормонбайдын оймосу,
Аздырып кетчү жери бар.
382

www.bizdin.kg

Ашкере турат кулакта,
Аркарбайдын кыймасы,
Кошмок эн салып алыптыр,,
Коёналы сырдашы.
Кулагында кош тамга,
Кубулжуган шок тамга,
Тумшугун туура кайраган,
Турбастан ачык таанылган.

(«Ак Чий эл ырларынан» алынды)

Санына баскан тамгасы,
Жарашат экен бодого,
Жылкыбыз азоо, үркүнчөөк,
Жыга тебет жолобо.
Жакшынакай эн салдым,
Малын эми жоголбойт,
Өз малымды талашкан,
Акыры түбү оңолбойт!

ЖЕЛЕ ТАРТУУ ЫРЫ
Бээ байлап, кымыз ачытууэмгегинде желе тартуу, желеге кулун байлоо түйшүгү
иштелет. Желе тартуу эмгеги төмөнкү тилек ыр менен башталат.
Кулун тайым жөрөлгөлүү болсун! Желе боомо кызыр даарып,
Кымызды ичкенге буюр,
Үй ичине кут консун!
Желе боом кең болсун,
Бүгүн колум байладым,
Көнөгүмө сүт толсун.
Камбар атам колдосун.
(«Ак Чий эл ырларынан» алынды)
ДЫЙКАНЧЫЛЫК ЭМГЕК ЫРЛАРЫ
Кыргыз эли тээ эртеде эле мал чарбасы менен кошо дыйканчылык чарбасын
тутунуп келген. Дыйканчылык чарбасын өнүктүрүү эмгектеринде бир кыйла
тажрыйба жаратып, эгин өздөштүрүүнүн уусун билип кеткен. Бирок өндүрүш
куралдары бечел илгерки коомдо дыйканчылык эмгектери абдан оор болгон.
Адамдар эмгектенгенде аябай чарчаган. Ошондо өздөрүн эмгектен жоокалатуу,
эмгектен сеп алуу аргасын көркөм адабияттан таап, эмгектен тербелине жараша
ыргактала турган ырларды жаратып, эмгекке коштоп обондотуп айта жүрүшкөн.
Ошол ыр менен өздөрүнө медет, кайрат тилеп, көркөм адабияттын үзүрү менен
эмгектен жеңилгендей сезилген. Ушундай ажаттуулуктан кыргыз эл ооз
адабиятында дыйканчылык эмгек ырлары жаралган.
Кыргыз эл ооз адабиятында дыйканчылык эмгек ырларынын түрлөрү бир кыйла
бар. Бирок колдо бар материалдарга негиз төмөнкүлөрдү гана тааныштырабыз.

ҮРӨН СЕПКЕНДЕГИ ЫР
Кыргыздардын илгерки жер эгүү эмгегинде үрөн себүү маңыздуу орунда болгон.
Дың жерге үрөндү кол менен чачып, андан соң буурусун менен чийип койгон.
Ошондой жөнөкөй эгүү аргасы эгиндин өсүшүнө зор күч талап кылган. Ал кездин
адамдары эгинди жумшак эгип, бар бештөөдөн мол түшүм күтпөй, мол түшүмдү
кандайдыр бир сыйкыр күч, ээ, пирлерден күткөн. Кыргыздардын үрөн себүү
ырлары мына ошол түшүнүк боюнча чыккан түрү бар. Алар үрөн себээрде төмөнкү
нускадагы ырды айтып, анан эмгегин баштаган.
Күчкө кирсин билегиң,
Дыйкандардын дүрбөнү,
Кабыл болуп жайында,
Ак буудайдын үрөнү,
Оңго тартсын тилегим!
Жараткандын наркы үчүн,
Үрөн алдым колума,
Жан-жаныбарлар акы үчүн,
Тилек кылып жерге себем,
Үрөн септим жериме,
Дыйкан баба, аты салам,
Дем кошулсун демиме.
Тепсесе экен.
Шамыянын шайлатып,
383

www.bizdin.kg

Кош өгүзүн айдатып,
Кара жерди антарып,
Кара жерди кантарып
Буурусунду буктуруп,
Кара жерге суктуруп,
Жердин бетин ачалы,

ОРОК ЫРЫ

Жерге үрөн чачалы,
Жараткандын наркы үчүн,
Арыйна-чагыйнанын
акы
үчүн,
Үрөн чачтым жериме,
Дем кошулсун демиме.

Эгин оруу эмгегин коштоп, оруу түйшүгүн жеңилдетүү максатында өндүргүч
курал болгон. Орокко кайрылып мындай ыр чыккан.
Ор, орогум, оргунун,
Чалдан артта калбайын,
Ормочудан болгунун,
Чабал болуп орокко,
Оңой түгөйт ормобуз,
Жалкоо атка калбайын.
Ортодон туура ойгонуң.
Ор, орогум, оргунун,
Чал орогум, чалгынын,
Ортодо жолдо калбайын,
Солду таза алгынын,
Оро албады дегизип,
Арпа, буудай таштабай,
Осол атты албайын.
Боого таза салгының.
Ор, орогум, оргунун,
Чал орогум, чалгынын
Ормочудан озгунуң!
ОП-МАЙДА

Дыйканчылык эмгек ырларынын ичинде, кырман бастыргандагы эмгек ыры
«Оп-майда» деп аталат. Илгери кырман бастырууда жылкыны мамыга кошуп айдап
бастырган. Ошол кырман басып жаткан унааны айдоо ошол жүрүшкө ылайык
ыргактуу айтылган обондуу ыр «Оп-майда» болгон. Кыргыз эл ооз адабиятында
«Оп-майда» ырынын түрү көп, ар кайсы адам өз жөндөмүнө карай ыр чыгарып «Опмайда» ырын арбыткан. Бирок алардын орток мазмуну төмөнкүдөй айтылган.
Майда, майда, оп-майда,
Майдаласын атты айда.
Саманы аттарга пайда,
Кызылы бизге пайда.
Кызыл толгон кырманды,
Сузалы эми капкайда!
Бекер жатсаң жан багып,
Таба албайсың эч пайда.
Майда, майда, оп-майда,
Орой, орой басканын.
Ороо толсун оп-майда,
Кырча, кырча басканың.
Кырман толсун оп-майда,
Орой, орой, оп-майда,
Ортолосун оп-майда,
Улоолорду кошпосок,
Кайда болсун бул майда,
Орой, орой, оп-майда,
Ойдогудай майдала,
Ылдам, ылдам баспасак,
Оп-майдадан дан кайда.
Кар алдында калбасын,
Катыраң басып майдала,
Кар алдында калганда,

384

Калкыбызга дан кайда?
Куруй, куруй куп майда,
Кургак болсун оп-майда,
Кызыл данды сузалы,
Коңшуларым капкайда?
Олуялар колдосун,
Орой, орой, оп-майда,
Оор-жеңил басса да,
Ороо толсун оп-майда,
Кырча-кырча басканда,
Кырман толсун оп-майда,
Кызыр колдоп сыйласа,
Кырк таар толсун опмайда,
Оп, оп-майда, оп-майда,
Тилек кылдык кудайга,
Мөндүр урду арпаны,
Береке берсин буудайга.
Арып-ачтым бул жайда,
Баба-дыйкан бар болсо,
Бир карашар ал-жайга.
Соп, соп, майда, соп
майда,
Сузалы, бол, капкайда?

www.bizdin.kg

Суусун бергин соопко,
Суусап кетгим бул жайда.
Майда, майда, мапмайда,
Бекер жатсаң аш кайда?
Кызыл толгон кырманды,
Майдаласын атты айда.
Оп-майда, оп-майда,
Майдалай бассаң жанына
пайда.
Орой, орой басканың,
Ороо толсун, оп-майда,
Орокчунун балдары,
Нанга тойсун, оп-майда,
Кырча, кырча басканың,
Кырман толсун, оп-майда,
Кырманчынын балдары,
Нанга тойсун оп-майда,
Майда, майда, мапмайда,
Кулактарың калкандай майда.
Туяктарың талкандай майда.
Майдаласаң жаныңа пайда.
Оп-майда, оп-майда!

385

www.bizdin.kg

КОЛ ӨНӨРЧҮЛҮК ЭМГЕК ЫРЛАРЫ
Кыргыз элинде кол өнөрчүлүк кесиби эртеде (байыртадан) башталган. Болуп да,
малдын жүнү терисинен пайдаланып кол өнөр чарбасын өнүктүрүү эң эле
көрүнүктүү болгон. Ошол кол өнөрчүлүк түйшүгүнө жараша кол өнөрдүн түрдүү
жактарындагы ырлар жаралып, ал эмгектерге коштолуп айтылып келген. Төмөндө
бир нече түр менен таанышып көрөлү.
КИЙИЗ ЖАСОО ЫРЫ
Кол өнөрчүлүк эмгегинде кийиз жасоо түйшүгү бир кыйла оор жумуштар
катарында саналат. Кийиз жасоодо бир кыйла кишилер чогулушкан. Сорун курулат.
Шакаба тамашалуу өтөт. Ошону менен катар ал эмгекти коштогон ыр айтылат.
Кийиз жасоо ыры эл ооз адабиятында бир кыйла көп түрдө айтылат. Биз төмөндө
нуска катары бирди көрсөтөбүз.
Ала кийиз жууркан,
Шырдамалга ич болбойт.
Ала койдун жүнүнөн,
Бул акылык иш кылса,
Туштук кийиз жууркан,
Акыры түбү он болбойт.
Бул да койдун жүнүнөн.
Кырганын кымтый баскыла,
Кара кийиз, шырдак,
Бучкак чыгып калбасын,
Майда сабап, чабакта,
Салпынчагың эмне деп,
Үзүлүңкү болбосун,
Камчы менен салбасын.
Үзүлүңкү үй жапса,
Бышык кирет кийизиңер,
Жамгыр жааса тамчы агат,
Кайнак суудан куйгула,
Айыл апада аялдар,
Балпаңдатпай келиндер,
Ишиңерден кеп табат.
Текши көңүл бургула.
Калың, жука кара кийиз.
(«Ак чий эл ырларынан» алынды).

ӨРМӨК ЫРЫ
Кыргыз кол өнөрчүлүгүндө өрмөк согуу, таар, кажары, боо согуу эмгеги негизги
жумуштар катарында саналат. Өрмөк согуу баштаар алдында, төмөнкү нускада ыр
айтып, ал эмгектерине коштоп, көркөмдүк менен көөнү көтөрүлүп ишин улантат.
Менин атым алба,
Эртең, бүрсүгүндөн калба!
Көзү жаман көргүчө бүт,
Көчүгүмө таш байла,
Ичи жаман ичкиче бүт,
Билегиме жел байла,
Ыштаны жаман сийгиче бүт!
КИЙИМ БЫЧКАНДАГЫ ЫРЫ
Кептүү болгун кийимим,
Менин ушул тилегим.
Кийгенимде сүйгөндөй,
Ким сынаса киймимди,

Ичи жаман күйгөндөй,
Кептүү болгон экен деп,
Жүрөгүндө түйгөндөй.

ТОН ЧЫК ЫРЫ
Кыргыз кол өнөрчүлүгүндө терини өздөштүрүү, ийге келтирүү эң байыркы
өнөрдөн болуп эсептелет. Ошол өнөрдү иштөө эмгегинин өзүнчө ыры чыккан. Ал ыр
386

www.bizdin.kg

«Тон чык» деп аталат. Анын түрдүү айтылыштары болгон. Биз үлгү катары кыска
түрүнөн бирди көрсөтөбүз.
Алты койдун терисин,
Араңдан зорго ашаттым,
Эки койдун терисин,
Эптеп ийге келтирдим,
Тегерете чойгула,
Теринин чыгы кургасын.
Айландыра чойгула,
Абдан чыгы кургасын.
Чыгы жакшы кургабай,
Калдырак болуп калбасын.
Тон чык, тон чык,
Эки жеңи төп чык.
Тон чык, тон чык,
Туура жака, бой чык!
Өөн, бучкагы кем чык,
Кап чыкпай, түз чык!
Калдыр-шалдыр этпестен,
Жабыша көр жонума,
Ийлебесем маа жазык,
Калдырасаң саа жазык!
Тон чык, тон чык!

АСАН КАЙБЫЛДАЕВ

КҮҮЛӨРДҮН ТАРЫХЫ

АБАК ТҮРКӨБАЙ УУЛУ
Ошондо келип Абак да,
Отурган экен араакта
Карап турду кубанып.
Өнөрпоздун өзү экен
Күүдөн күүнү толгоду,
Көзгө илинбей колдору.
Ак сакалы жайкалып,
Көптү көрүп, көп билген,
Көсөмдүгү байкалып...
(С. Каралаевдин «Карамолдо» аттуу поэмасынан)

Илгери көл башында чоң аш өткөрүлүп, ага күңгөй, тескейдеги бугу, саяк,
сарбагыш элинен меймандар келишет. Бул санжыргалуу жыйында кыргыз элинин
салттык оюндары (кулук чабуу, эр оодарыш, балбан күрөш ж.б. ) менен бирге
акындардын айтышы, комузчулардын чертиши, чечендердин таймашы
уюштурулуп, атайын өргөөлөр тигилет. Күүчүлөрдөн күңгөйдөн Карамолдо,
тескейден Абак баштап барышат. Абак жетимишке таяп калган, ак сакалы
жайкалган кадырман карыя экен. Андан 34 жашка кичүү Карамолдонун кер
муруттуу жигит курагы. Ак сакал, көк сакал, кара сакалдар чогулган чоң ак боз үйдүн
төрүндө бирде шаңкылдата, бирде сыбызгыта комуз чертип отурган Абак карыянын
өнөрү Карамолдого өзгөчө таасир калтырат, ал Абакка жакын келип сыңар тизелейт.
Абак элдик «Камбаркан», «Ботойлордон» кайрып, Арстанбек, Күрөңкөй, Мамырдын
387

www.bizdin.kg

күүлөрүнөн чертет. Отургандардын суроосу боюнча өзүнүн «Кашка аргымагын»,
«Арманын» да аткарат. Бир кезде маңдайында отурган Карамолдого карап: «Кана,
балам, комузуңду колго алып, менин күүлөрүмдү уланта отур» — деп кезегин берет.
Карамолдо мандаш урунуп, комузунун кулагын шашпай буроого келтирип
«Каныкейдин арманын», андан кийин «Сыздат» деген күүнү чертет.
Карамолдонун өнөрүнө ыраазы болгон карт комузчу: «Бали, бали, балам, өнөрүң
өр таяп калган экен. Бактыдан кем болбо. Каруу-күчтөн тайып карып калдым.
Менин күүмдү эми сен көздөгүн, Абактын күүсү эле деп, черткен жерде сөздөгүн» —
деп, ак батасын берген экен.
Карамолдо Абакты устатым деп сыйлап, көзү өткүчө (1916-жылга чейин)
байланышын үзгөн эмес. Тескейдеги бугу элин аралаганда Абактын үйүндө 3—4 күн
коно жатып, комуз өнөрүнүн жол-жобосунан таалим алып кетчү экен. Карамолдонун
репертуарында Абактын да бир нече күүлөрү болгон.
Карамолдо «Карамолдо» аталып ашып-ташып турган чакта устаты Абактын
күүлөрүн үналгы тасмасына жаздырууга чамасы келбей калды. Кийин ардактуу эс
алууга чыкканда көкүрөктө уюган көп күүлөрдү кайра баштан чыгармачылык
электен өткөрүп, аларды тизмелеп алып, улук башын кичик кылып, үналгы
жаздыруучу мекемеге келет:
— Эки күндүн бири өлүм дейт, айланайындар, көзү өтүп кеткен кайрандардын
күүлөрүнөн эсимде калгандарын алып келдим эле, радиоңорго жазып калгыла.
Молдокенин бир-эки күүсүн угуп, тизмедеги аталгандарга көз жүгүрткөндөн
кийин:
— Аксакал, күүлөрүңүз эски экен, аттары эле айтып турбайбы. Муну өткөндү
идеялизациялоо дейт. Калыгул, Арстанбек, Молдо Кылыч деген — Т. Саманчин,
Ташым Байжы уулу, Зыяш Бектен уулу эмне болду? Гүлдөгөн социализм доорун
даңазалаган жаңы күүлөрүңүз болсо, кеп башка — деп жооп тапкан экен тиги
мыкчегер.
Ошентип, күүлөрүн өткөрө албай, шаабайы сууп, кыргыз элинин Бахы аталган
Карамолдокебиз кайра кайткан экен. Төх! Жарык дүйнөгө көз жара албай, көмүскөдө
калып, улуу комузчу көрүнө ала кеткен «Эсил кайран» күүлөрдүн ичинде
Байгазынын «Сынган бугусуна» сыпатташ Абактын арман чайыган асыл
кайрыктары да болгондугу айгине.
Кочкор, Жумгал, Кемин, Көл, Нарын аймагында Чыңгышбай, Капал, Муса,
Кудайырбек, Кошкулак, Майлыбай, Байгазы, Кудайберген, Боккөтөн, Мамыр,
Серкебай сыяктуу өз мезгилиндеги чоң комузчулардын ичинде Абактын ысмы да
аттын кашкасындай таанымал болгон. Кийинки күү устаттары Карамолдо,
Муратаалы, Ыбырай башында турган көптөгөн комузчулар Абактан үйрөнүшкөн,
анын күүлөрүн сыймык менен аткарышкан.
Кыргыз үналгысынын музыкалык алтын фондусуна Асанаалы Кыштообай уулу,
Бейшен Бакы уулу, Асанбек Кыдырназар уулу, Асылбек Эшманбет уулу, Акматаалы
Моңолдор уулу, Алтымыш Мундузбай уулу, Бектур Осмон уулу, Жөлөгөн Чымырбай
уулу, Турсун Карымшак уулу, Жылчый Курманкожо кызы, Усубалы Казак уулу ж. б.
тарабынан «Абак», «Абактын арманы», «Абактын күүсү», «Абактын жөө калдым»,
«Абактын кайрыгы», «Абактын Кашка аргымагы» сыяктуу күүлөр жазылып
алынган.
Абактын тек жайы.
Абактын түп атасы — Бугу ичинде Бирназар бий тукумунан тараган
Жылкыайдар. Жылкыайдардан — Тилекмат. Тилекмат — Ормон, Балбай, Боромбай
сыяктуу сарбагыш — бугу билермандарынын замандашы. Ормон хандыкка
шайланган журт башчысы. Балбай — Сурайгырын алкынтып, Сырнайзасын
душманга кезеп, эл четинде — жоо бетинде турган кашкөй баатыр. Боронбай — Бугу
388

www.bizdin.kg

элинин билерманы, ханы. Тилекмат болсо, караңгыда көз тапкыч амалкөйлүгү,
капилеттен сөз тапкыч чечендиги, кыйын кырдаалда ык билген айлакерлиги менен
Бугу, Сарбагыш уруусуна, казак калкына да маалым өз мезгилинин чыгаан элчиси.
Тилекматтын 5 катыны болгон: Билерман байбичеси Кенжекеден 8 эркек, 2 кыз.
Алар: Түркөбай, Серкебай, Чыныбай, Таңыскожо, Дыйканбай, Ачакей, Алышпай.
Булардын улуусу Түркөбайдан 6 бала: Дөөлөтбак, Ниетбак, Абак, Самак, Төлөбай,
Алманбай. Түркөбайдын уулдарынын ичинде сөз билчүсү да, жөн билчүсү да Абак
болгон. Жакшы ат минип, мүнүшкөрлүк кылып, журт жакшылары менен үзөңгү
кагыштыра эл аралап жүргөнү майда манапка окшоп кетүүчү. Бирок, ырчылык,
сөзмөрлүк, айрыкча комузчулук өнөрү менен калк алдында кадыры артылган.
Замандаштарынын айтуусуна караганда Абак жаш кезинде чоор тартып
кийинчерээк кыл кыякка ооп кеткен экен. 30—35 жаш курагында комузчулук
өнөргө баш-оту менен берилип, өмүрүнүн аягына чейин ушул кесипти аркалаган.
Комузду өзү чапкан, кылын байбичеси Чолпон жасаган.
Абак жүздөн ашык элдик күүлөрдү черте билген жана ондогон күүлөрдү өзү
жараткан. Жаңы күүнү эл чогулган жыйында чертип берип, күүнүн таржымалын
көпчүлүккө баян кыла отуруп: «Кана, күүнү кандай деп атасак болор экен?» — деп,
угармандардын сынынан өткөрчү дейт. Ошентип, күүнүн атын автор атабастан, эл
арасына тарап кеткенден кийин «Абактын баланча күүсү» деп, комузчулар айтып
чертишкен экен.
Абак Түркөбай уулу 1851-жылы Ысык-Көлдүн башынын тескей тарабында,
азыркы Жети-Өгүз районунун Шалбаа чөлкөмүндө туулган. Абактын эки аялы
болуп, улуу аялы Чолпондон — Алыбак, Бектурган, кичи аялы — Кусубалдыдан —
Бекмырза деген балдары болгон. Бекмурзадан — Үсөнбай, азыр мединститутта
оперативдик хирургиянын кафедра башчысы болуп иштеп жатат. Өз мезгилинин
залкар комузчусу 1916-жылы ыңкылаптын алдында суу келте оорусунан 75
жашында каза табат.
Комуз өнөрчүлүгүндө кутмандуу элибиздин кайталангыс таланттарынын кылка
сабында Абактын да орошон орду бар. Ал жөнүндө козголуучу сөздөр алдыда. Бул
иште калайык калктын кийлигишүүсү зарыл. Ошондо гана күүлөр дүйнөсүнүн сыр
сандыгы ачылып, керектүү маалыматтар менен толукталаары шексиз.
АБАКТЫН АРМАНЫ
Кыргыз үналгысынын музыкалык фондусунда, Кыргызстан композиторлор
бирлигинин фольклордук жазма тасмаларында Абак ысмына байланыштуу «Абак»,
«Абак күү», «Абактын кайрыгы», «Моюнчам» ж.б. атоолордо чертилген күүлөр бар.
«Абактын арманы» аттуу күүнүн баянын музыка изилдөөчү Буудайбек Сабыр уулу
Жети-Өгүз районунун Төрт-Күл айлында туулган Жылчый Курманкожо кызынан
(«Унутулгус кездешүүлөр», 1977, 100-бет), Кочкорлук Касымбала Кыштообай
кызынан («Эл шайырлары», 1980, 99-100-беттер) жазып алган. Ошондой эле,
комузчу Асанаалы Кыштообай уулунун айткандарына таянсак, күү баяны
төмөндөгүдөй окуядан келип чыккан.
Чымырбай, Түркөбай — Тилекматтын балдары. Чымырбайдын агасы
Серкебайдан — Кыштообай. Түркөбайдан — Абак. Абактын агасы — Ниетбек.
Күндөрдүн биринде Ниетбек менен Кыштообай жайлоодо жайыт талаша кетип
чатак чыгат. Ниетбек көк чегедекти ала коюп чаап жиберсе, Кыштообай өлүп калат.
Кырсыктуу окуя айылга тоо жели менен бирге жетет. Серкебайдын балдары союл,
чокморун такымга кысып, «Түркөбайдын тукумунан бирин өлтүрүп канга кан
алабыз» дешип тоого чабышат. Ниетбекты таппай «бычакка саптык Абагын эле
жайлайлы» деп, артынан сая түшүшөт. Абак алдыртан эл билги карыядан келип
акыл сурайт.
389

www.bizdin.kg

— Кара атан өлүп бүктүштү, кайран башка күн түштү. Чымырбайдын
Кыштообайы биз колдуу жаздым болуп калды. Эми айлам не болот? Анда карыя:
— Ар өлүмдүн себеби болот. Кыштообайдын ажалы жеткени ошол. Эрегиштен эр
өлөт. Эки тууган кайда бармак эле, акыры эпке келип эл болот. «Ачуулунун алдынан
чыкпа» деген. Тиги туугандарыңдын көзүнө чалдыкпай, кичине жылыштап жашына
тур. Эби кеткен иштин эсеби табылар, Абагым, — дейт.
Күзүндө Кыштообайга ат чаап аш берилет. Баш байгеге 100 сом бөлүнөт.
Абактын Кашка аргымагы жарышта чыгып келет. Күлүктү 14 жашар кызы чапчу
экен.
— Эки тууганды элдештирбей кетсек биздин журтчулугубуз кайсы? — деген эл
билгилеринин кеңеши боюнча Кашка аргымактын куйругун түйүп, көкүлүн шүйүп,
үстүндөгү кыздын башын кызыл жоолук менен бууп «атакелетип» ыйлатып, «Атаны
кокуй, моюнчам!» — деп, Абак баш болгон топ, Чымырбай аксакалдын үйүнө өкүрүп
түшүшөт.
Капталдап өскөн моюнчам,
Каран күн башка не салдың.
Касташкан душман бир келсе,
Каран кылар моюнчам?

Белеске өскөн моюнчам,
Мертинтер душман жоо келсе,
Медер кылар моюнчам.

Айтарга таппайм сөзүмдү,
Арманда кылдың өзүмдү,
Айланайын моюнчам,

Сүйлөргө таппайм сөзүмдү,
Сүзүлттүң эки көзүмдү.
Сүйөнөрүм сен элең,
Сүлдөрүм калды, моюнчам.
Башыма келди алаамат,
Бир борум, мени ала жат!
Теңирим салды алаамат,
Тең тушум боорум ала жат!
Адырдын гүлү соолдубу,
Атаны кокуй, бир боорум,
Ажалың менден болдубу?
Күңгөйдүн гүлү соолдубу?
Атаны кокуй, күйөрүм,
Ажалың менден болдубу?

Эл чогулган ортодо, «Чымырбай аба, жаза тайып, жаздым болуп, Кыштообайың
түбөлүк жайына кетиптир. Эртедир-кечтир баарыбыз бара турган жер. Бир бээнин
кулунунун ала-куласы барбы? «Алдыга келсе, атаңдын кунунан кеч» деген, акылман
сөз бар. Аны өзүң да сезип тургандырсың. Аз айып, көп күнөөсү болсо кечиргин
Абагыңды. Кашка аргымагынын көкүлүн түйүп, карындан чыккан каралды кызын
390

www.bizdin.kg

тартуулап Абагың алдыңа келип отурат. Муну Кыштообайыңа куран түшүрт», — деп
ак жоолукка оролгон 1000 теңгени алдыга жылдырды.
Ошондо Чымырбай карыя када кармап, нарк калчай айтып турганы:
— Эки тууганды эл кылган эрдин иши, эрдигиңерге ыраазымын, журт. Бирок да
бир кылыгыңарга ичим толбой эңшерилип турам.
— Айтыңыз, айтыңыз, карыя, кулак сизде.
— Айтсам, сөз мындай. Өлгөн бала да меники. Өз баламдан өзүм кун дооласам
кудай урбайбы? Тиги сырттагы баламды кантип тартууга алып келдиңер? —
дегенде отургандар башын көтөрө албай:
— Ал кемчилик бизде экен аксакал, — дешти.
— Андай болсо, — деди карыя сөз бүтүмүн чыгара, — ат чапкандыкы, мал
баккандыкы дейт. Балага да, малга да кесир болбосун десеңер, Кара Кашка күлүктү
мамыга байлатпай, кызга босогону аттатпай ээсине кайтаргыла. Алып келген
теңгеңер Кыштообайдын чай-пулуна жарар. Мен айыбыңарды кечтим, эки дүйнөдө
ыраазымын силерге, журт. — Карыя колун жайып, — Ынтымагыбыз ылайым
бузулбасын, ынтымактан чыккандарды ата-бабабыздын арбагына коёлук, о-омийин! — дегенде кары-жаш дебей чурулдай, алакан жайып ак батага кошулушту.
Абак элдин суроосу боюнча жөлөнүү турган комузун алды, толгоосун келтирди.
Ошондо өлгөн Кыштообай бир боорун жоктоп, өпкөсү көөп шолоктоп, комуз кылы
кошо ыйлап, муңдуу күү черткен экен... Күү Көл кылаасын аралай желдей учту.
Кийинки комузчулар бул күүнү «Абактын арманы» деп чертип жүрүшөт.

АБАКТЫН КАШКА АРГЫМАГЫ
Кандай гана музыкалык чыгарма болбосун элге канчалык кеңири тараса, анын
аткарылышы жана аталышы ошончолук өзгөрүүлөргө учурап, же вариантташып
кетери белгилүү. Революцияга чейинки комузчулардын, анын ичинде Абактын да
күүлөрү ушул мыйзам ченемдүүлүктөн четте калган эмес. Көл өрөөнүндөгү, Кемин
жана Нарын аймагындагы кеңири белгилүү күүлөрдүн бири «Абактын Кашка
аргымагы» болуп эсептелет.
Комузчулар бул күүнү ар кандай атап чертип жүрүшөт: бирлери «Кашка
аргымак» же «Кара кашка аргымак» деп аташса, кээси күүгө автордун ысмын кошо
тиркеп «Абактын Кашка аргымагы» же «Абактын Кара кашка аргымагы» деп
аткарышат. «Абактын күүсү», «Абактын кайрыгы», «Абак» дегендер да бар.
«Абактын Кашка аргымагын» Карамолдо, Ыбырай да чертишкен. Карамолдонун
аткаруусунда «Абактын жөө калдым» аттуу күүсү 1974-жылкы «Кыргыздын
музыкалык антологиясына» киргизилген. Кыргыз үналгысынын музыкалык алтын
фондусунда Ыбырай Туман уулунун, Асанаалы Кыштообай уулунун, Бектур Осмон
уулунун, Асылбек Эшманбет уулунун ж. б. аткаруусундагы Абак күүлөрү сакталып
турат. Залкар комузчу Ыбырай «Абактын Кашка аргымагын» зор шыктануу менен
өтө берилип аткарчу. «Бир жылы Ысык-Көлдөгү Чоң-Кызыл-Суу айлына концерт
коюп барып калдык, — деген эле Ыбыкем бир жолку сөз маегинде, — кечки конок
алган үйдө артисттер өз өнөрлөрүбүздү көрсөтүп жаттык. Бир кезде кезек мага
келип, атын айтпай туруп, «Абактын Кашка аргымагын» черттим. Төрдө салабаттуу
байбиче отурат эле.
— Балам, күүңдү кайталап чертчи, — деп суранып калды. «Комуз тилин билген
адам гана күүнү кайтара уккусу келет, бул киши бекеринен сураган жок» дедим
ичимен. Комузумду кайта буроосуна жеткирип, көңүлдөнүп чертип бердим.
— Балам күүнү жакшы черттиң, кудай өмүрүңө береке берсин. Бул күүнүн ээси
менин абышкам Абак деген болот. Абышкам тирилип келгендей болду. Кулагыма
алда немедей угулуп кетпедиби? — деп, байбиче кубаныч-сагынычтан көзүнөн
жашын сүрттү.
391

www.bizdin.kg

1980-жылы комузчу Асанаалы Кыштообай уулуна кезигип, «Кашка аргымак»
күүсүнүнү баянын сурадым.
— «Кашка аргымак» Көл башы Жети-Өгүздөгү Абак дегендин күүсү. Бул күүнү
устатым Ыбырайдан үйрөнгөм. 1958-жылы Кытайда Үрүмчү шаарында Синцизян
провинциясында жашаган майда улуттардын адабият жана искусствосунун
кароосуна катышып, Абактын «Кашка аргымагы» менен өзүмдүн «Аскер маршы»
деген күүнү черттим. Казактан Ашым деген «Көк сандал» аттуу күүнү домбрага
салды. «Бизди жетектеген адам «Кашка аргымак» кайдагы окуяны баяндайт?» — деп
сурап калды. Күү тарыхын мен мындайча таржымалдап бердим. Мындан 70 жыл
мурун Союзда Кыргыз журтчулугунда болгон окуя. Кашка аргымак Чыныбай деген
манаптын күлүгү болгон, кийин Абактын колуна өткөн. Аны кунга тартуу кылмакчы
болгондо Абак комузчу күүгө салган.
Тилекматтын Кенжеке деген байбичесинен 8 эркек болуп, анын Серкебай деген
уулунан Кыштообай аттуу баласы бар эле. Серкебайдын уялаш агасы Түркөбайдан 6
бала — алардын бири Абак. Абактан улуусу Ниетбек Кыштообай менен уруша кетип
өлтүрүп коёт. Өлүк ээси тарап кун доолайт. Абак Кара кашка аргымагына 14 жашар
кызын мингизип барып, алдына түшкөн. Бирок, Чымырбай деген нарктуу карыянын
калыс бүтүмү боюнча кыз да, күлүк аты да Абакка кайра кайтарылып, доо
бүткөрүлөт. Кийинки жылы кыз күйөөгө чыгып, бир жылдан кийин төркүлөп келет.
Кайтарда: — Кана кызым, эмне сурайсың, энчилеп берейин, — дейт атасы. Кыз
кайнатасынын тапшырмасын аткарып: — Ата, Кара кашкаңды берсең, минип
кетейин душман көзүнө, — дейт. Абак ары карап ыйлап, бери карап күлүп, жалгыз
каранып-карманган күлүк атынан ажыраганына ичи туз куйгандай ачышып, Кара
кашканы күйөө баласына мингизип чыгарат. Ээсинен ажыраганын айбан да болсо
билип, Кара аргымак бута атым жерге барганда кайта кайрылып, кишинеп жиберет.
Абак да атынан ажырап калганына, күлүктүн багы байланганына зээни кейип,
керегеде илинип турган комузун алып, ичтеги арманын күүдөн чыгарган экен. Ырас
эле, Кашка аргымак басынып, чуркоодон калып кийинки ат чабыштарда бир да жолу
байгеге илинген эмес экен.

АБАКТЫН КАЙРЫГЫ
Абак өмүрүндө көптөгөн күүлөрдү жараткан. Алардын ичинен залкар комузчунун
шакирттери тарабынан бизге жеткен бирин-экин күүлөрүн гана каранып-карманып
турабыз. Мисалы, «Абактын Кашка аргымагы», «Абактын арманы» өмүрүнүн
жигиттик курагыңдагы окуяларды шарттап тургансыйт. Комузчу өлүм алдында
жатып, али-журту, бала-бакырасы, жарык дүйнө менен комуз күүсү аркылуу
коштошкон экен. Жанагы Алтымыш Мундузбай уулу черткен арман кайрыктар
Абактын коштошуу күүсү экендиги талашсыз.
1916-жылдын жаз айлары, үзүмчүлүк маалы. Абак карыя жетимиш ашып,
сексендин белесине ык коюп калса да али тың, ат үстүнөн түшпөй, эл аралап турган
убагы. Күндөн күн ала салып, мезгил адымдап турган маалдын бир учурунда бүткөн
бою талыкшып, денеси оор тартып, ат үстүндө жүрүүгө көңүлү чаппай, кандайдыр
илдет тооруп алгандыгын сезди Абак. Акыры бул илең-салаң жаздыкка баш коюуга
аргасыз кылды. Тамырчы табыптыр Абактын кеселин «суу келте» деп табышты.
Кадырман адамдын ден соолугун сурап, көзүнүн тирүүсүндө жүздөшүп калайын
дегендердин саны көбөйдү. Ошондой келим-кетим катташуулардын маалында
Каракол тараптан жоон топ эл жакшылары короого түшүп калышты. Кой союлуп,
конок камы болду. Бата тилеп, дасторкон жайылды. Меймандар бут сунуп, дене
боюн жазып, кирди-чыкты сөздөр айтыла баштады.
Аркасына кош жаздык коюп, чалкалай кыңайган Абак колун жаңсады, ал тилден
калган эле. Бирөө төшөк жанында жөлөнгөн комузду алып бере койду. Эти качып,
калчылдаган арык кол өрүк комузду аяр сылагылады. Алсыз манжалар комуз
392

www.bizdin.kg

кулагына жабышты. Комуз кылдары муңайым дирил какты. Бейтап акыркы күчүн
жыйнап бой түзөдү. Демөөрдү жан жолдошу — комузу берип жаткансыды.
Кайрыктар кайрыкка алмашты. Үч кыл алым сабакташа тилге кирди: «Кошкула
агайин тууган элим! Кошкула, алган жарым, балдарым! Кош, Жарык дүйнө!..»
Кирпиктерге жаш чайыды. Аянычтуу ажырашуу сезими көөдөндөрдү тээп турду...
Комуздун ортоңку кылы чырт үзүлдү. Комузчунун башы шылк этти... Чертмек
колдон жылбышып түштү... Ыйман сабагы созолонду... Эсил кайрандаган өкүрүк,
катын-баланын чуусуна аралашты...
«Абак кайрыгы» ушундай кырдаалда жаралган. Күүнү ошол жерде отурган
Ындыбай комузчу улап урпактарга жеткирди.

АЙДЫРААЛЫ ЖӨРГӨЛӨК
Айдыраалы заманындагы чыгаан комузчулар: Ныязаалы, Майлыбай, Токтогул,
Эркесары, Эшманбет, Калык, Коргоолдор менен бир мезгилде жашап, кезеги
келгенде күү жарыштырып, өнөр сынагында күлкү чайыган «Көйрөң күүсү» менен
катышып, эл куудулу деген атакка ээ болгон. «Көйрөң күүнү» бирлери айтым күүдө
таңшытса, бирлери кадыресе кара күү катары да чертишкен. Кезегинде «Көйрөң
күүгө» канчалык ынтызарлык артылса, бул залкар чыгармага болгон ыкылас ошол
бийиктигинен жана элек. Айдыраалы өзү айткандай «Олуя ата, Ташкен, Битир боор
(Петербург), Маскөөгө чейин эле эмес, бүгүнкү күндө «Көйрөң күү» төгөрөктүн төрт
бурчун саякаттап кыдырууда. Эл куудулунун бул атактуу күүсүн тоо булбулу
Токтогул да өтө эргүү менен аткарчу экен. «Токтогулду мен 1930-жылы Сары-Челек
жайлоосунан жолуктурдум. Ал ошондо эл ортосуна олтуруп алып комузун ойното
«Менин Айдыраалы жөргөлөк деген досумдун күүсү эле» — деп, бул күүнү ар кандай
ыкмада колун комуз бетинде ойдолото чертип, уккандарды таң калтырган» — деп
эскерет акын Темиркул Үмөтаалы уулу. «Айдыраалы жөргөлөктү» акын Калык Акы
уулу да сөз менен күүнү, күү менен кыймыл-аракетти айкалыштыра шаасын келтире
чертчү экен. Үналгыда Эркесары комузчунун «Айдыраалы жөргөлөктү»
авторчосунан жазбай черткенин угуп жүрөбүз. Кийинки комузчулардын ичинен
Айдыраалы калтырган мурасты Мыктыбек Үмөтаалы уулу куудулданып мыкты
аткарууда.
Музыковед В. Виноградов «Көйрөң күүнү» Коргоолдон жазып алган. Кыргыз
үналгы, сыналгыда музыкалык фондуда
комузчулардын, комузчулар ансамблдеринин, эл аспаптар оркестринин
аткаруусундагы тасмалар сакталууда. «Айдыраалы жөргөлөк» күүсүнүн баянын
акын Калык «Баскан жол» аттуу мемуар китебинде жазып калтырган. Мына ушул
чыгармадан үзүндүнү окурмандарга сунуш кылабыз.
«1919-жылдын күз айлары. Бир инимди аялы менен кошо ээрчитип КетменТөбөгө бардым.
— Таласка барып бир кумардан кана ырдап келелик, — деди Током.
— Күркүрөө, Бакайыр деген жерге Токтогул келди» — деген кабар Таласка
батпай кетти.
Током экөөбүз бир тойдо алым-сабакташып ырдап отурат элек, дагы бир
тараптан көпчүлүк элдин жер дүңгүрөткөн күлкүсү кулактын кужурун алды.
— Токо, жүрүңүз, ошо күлкүгө баралы.
— Шашкалактаган жубарымбек, таластыктар күлүп атат деп чапкылап жүрөмбү,
барсаң өзүң бара бергин, — деди.
Өзүмчө бардым. Бетегелүү жүзөңдө, тескейдин түбүндө, калың элдин орто
ченинде, жал-куйругун кырккан күрөң бээ минген, чарчы бойлуу, өңү дандырдай
кызыл, тегерек көк ала сакал киши, оң жаккы бутун аттын жалына арта салып,
төбөсүнө кондурган топусун кыймылдатып, комузга колун ойноктотуп чертип атат.
— Бу ким деген киши?
393

www.bizdin.kg

— Айдыраалы жөргөлөк ушул — дешти.
— Ырчылыгы барбы?
— Жок, күлдүргүч куудул киши.
«Айдакеңдин көйрөң күү» деп, куудулданып комузун чертип жаткан кези:
«Күлдүр, күлдүр, күлдүр, күлдүр.
Анан кийин, анан кийин,
анан кийин
Оошол, оошол, оошол, оошол
Тейриң-тейрин, мейлиң —
мейлиң
Минтип келем, минтип келем,
минтип келем».

Топусун чокусуна жөрмөлөтүп, комузуна колун ойноктотуп, каткырып, комузуна
элдин боорун эзип коюп, өзү кайра мостоё, томсоро калат. Бул өнөрүнө маашыр
болуп менин да боорум катты.
Айдыраалынын өнөрү жалаң күлкү менен аткарылат экен. Мен Айдыраалынын
сөзүнө жараша куушуп ырдасам болоор эмес. Ал оңбогондой куудулданып, оңкочоңко болуп, мени көпчүлүк элдин күлкүсүнө каптатып коюп, тамаша чыгара
бермекчи болду. «Жамгырдай төгүп, таалайдан көрүп ырдап көрөйүн, эмне чыгар
экен» — деп аттын башын чыкчыйта тартып чубуртмадан ырдадым.
Айдыраалыны беттеп, акындык менен эптеп, элди таңдандырып, айтышаар
жолун чектеп, ырдай турган ырымды ырдап бүтүп тура калдым. Мени көрө эле
элдер жаңы ырчыга, жаңы сөзгө таңданышкан бойдон тизилишип турушту, татты
сөздөн талыкшыбай угушту.
Айдыраалы каткырып күлүп, кайра томсоро калып, элге билгизбей жолго салды:
Айдыраалы:
— Атаңдын көрүү
Мунуңар Калык эмес эле
Каратажаал турбайбы?
Ыры азыраак кишини
Ушунча каптап ырдайбы?
Кушчу, саруу элимден,
Көргөнүм жок мындайды.
Тамаша кылат деп турсам
Тартынбастан чындайбы?
Ыр-сенде, күлкү менде,
Тыңшап туруп, бекер угуп кубаныч элде,
Бул жыйындан чыгайын,
Аягым менен жылайын,
Элди аралап бастырып, Эптеп оокат кылайын, —
деп кадыр эсе каткырып күлүп, эки ууртун сорунуп эрдин чормойтуп, көпчүлүк
элдерди күлдүрүп, Айдыраалы жөнөп кетти...»
(К. Акыев, «Баскан жол»., Ф., 1983, 230—237-бет)

АЙНАГҮЛ
«Айнагүл» мөлтүр махабатты, сулуулукту, тазалыкты, аруулукту, антка-шертке
бекем туруктуулукту даңазалаган — сүйүү ыры.
Ырдын текстин Ормонбек Асан уулу жазган. Обону — Бектемир Эгинчи уулунуку.
«Айнагүл» кыргыздын классикалык ырларынын катарына кирет. Алтынды дат
394

www.bizdin.kg

баспаган сыңары, «Айнагүлдүн» мындай бийиктиктен орун алышына эки таланттын
(Бектемир, Ормонбек) чыгармачыл ширөөсү себепкер болгондугу талашсыз.
Ормонбектин аткаруучулук таланты айрыкча «Айнагүлдөн» көрүнгөн.
Ырдаганда обон менен кыл кайрыктары куюлушуп кетчү. Анткени, Ормонбек коңур
жана бийик үндүү ырчы, залкар күүлөрдү так, таасын черткен мыкты
комузчулардан болгон. «Айнагүлдү» баштаганга чейин эле Ормонбектин комузу
элди өзүнө тартып алчу.
Бешенең чолпон жангандай,
Беш үркөр чыга калгандай.
Жарк этип күлсөң кайрылып,
Жайкы таң супа салгандай.
Көздөрүң каухар жангандай,
Көңүлдү тартып алгандай.
Жаштыктын жыпар гүлүсүң,
Жыттаса кумар кангандай.
Бүткөндөй күндүн нурунан,
Күнгө денем жылыган.
Ашыкмын жалгыз өзүңө,
Айтканың ойго уюган.

Телмире тиктеп күлгөнүн
Таңындай жарык дүйнөнүн.
Болочок үчүн шерт кылып,
Бир гана сенсиң сүйгөнүм.

АЙЧҮРӨКТҮН АКШУМКАРДЫ АЛА КАЧКАНЫ
Манас көзү тирүүсүндө Акункан менен бел куда болот. Манастан Семетей,
Акункандан Айчүрөк төрөлөт. Манастын көзү өткөндөн кийин Акункан менен
байланыш үзүлүп калат. Семетей таятасында чоңоюп, кийин Таласка келет. Айчүрөк
да бой жетет. Чыңкожо, Толтой биригип, Айчүрөктү алабыз деп, Акункандын
шаарын камайт. Айчүрөк аккуу кебин кийип, антташкан жары Семетейди издеп учуп
чыгат. Семетейди сыртынан көрүп жактырып, Акшумкарын амал менен ала
качкандагы традициялык сюжет комуз күүсүнүн жаралышына себеп болгон. Бул
күүнү Кыргыз үналгысынын музыкалык фондусуна атактуу комузчу Ыбырай жана
Асанаалы Кыштообай уулу жаздырышкан.
АК-ИНЕКТИН БЕЛЕСИ
«Манасчы Дыйканбай акенин айткан «Семетейин» угуп отуруп, «Манас» обонуна
салып чыгарган күүм эле» — деп, комузчу Кыштообай уулу черткен «Ак-Инектин
белеси» аттуу күү кыргыз үналгысынын музыкалык фондусуна жазылып алынган.
КҮҮ БАЯНЫ: Акшумкарын алдырып ийгенден кийин Бакай абасынан
Акункандын дайнын угуп, жолдун сырын сурап алып, ак чатырын бүктөтүп, ай
балтасын таптатып, айга жетчү күл азыкты ак куржунга баптатып, соёруна бээ алып,
сокто жүктөп төө алып, кылычтары кыңгырап, калкандары жаркылдап, асабасы
калкылдап, жолдун баарын жат алып, Айчүрөктү эңсеп, чоролору менен жүрүп
калды эр Семең. Алтымыш күн жол жүрүп Үргөнчкө жакын келгенде ат өргүтүп
алалы, бүткөн бойду жазып, тамаша салалы, Акункандын шаарына анан кирип
баралы деп, чатырын тиктирип, өрүүн алып жатып калды Семетей. Таң агарып
атканда тараза жылдыз батканда төрөнүн уулу Семетей кермеден атты алдырып,
395

www.bizdin.kg

Ак-Инектин башына чыгып, көмүркөйдөй ташка көчүк басып, алты муунак чоң
дүрбүнү алты бурап жеткирип, кынабына толтуруп, кыя тартып олтуруп оңдоп
кармап имерип, Ополду көздөй жиберип карап турду. Ошондо, тили чечен өзү шок,
тирүүдөн мындай адам жок Күлчоро шайланды чалгынга. Анда Күлчоро:
«Айланайын абаке, чалгынды өзүм чалайын, чалбай кантип калайын, алдымда
минген атымдын аягы мукур ит эле, агыны катуу Үргөнчтү кечип өтө албас,
айкалышкан жоо чыгып калышы да ажеп эмес, Буурулду бериңиз, минейин,
Буулумду бериңиз кийейин, күркүрөп аккан дайрага күүлөнүп барып кирейин, тосуп
жаткан жоо болсо, ылаачындай тийейин, окшомдуу жеңем Чүрөккө олжолуу болуп
барайын» — дейт. Баланын сөзүн кайтарбай, башкача кылып айталбай Семетей буга
макул болот. Күлүстөн туулган Күлчоро жай жарагын жайланып, жанына албарс
кылыч байланып, үзөнгүгө бут коюп, Буурулду минди болкоюп. Булдурсунду
имерип, тоодой болгон Буурулду томукка тартып жиберип Ак-Инектин белесине
чыга берип, абакесине кол булгап, «Айчүрөк жеңе кайдасың?» — деп жүрүп берди.
Эти ачынган жаныбар,
Учуп кетчү эмедей.
Өзүнөн өзү дыркырап,
Аяктан чыккан даңканы,
Башына жетип зыркырап.

Анда-санда бир тийип сызып бара жатканын, үстүндөгү чоронун тизгинде колу
карышып, ооздук менен алышып, учкан куш менен жарышып бараткан караанынан
көз албай карап турду эр Семең, — деп анан күү чертилет.

АЙКҮМҮШТҮН ТАКИЛЕТ
Күү баянын алгачкылардан болуп Кайым Муптак уулу акын Алымкулдан 1-927жылы «Айкүмүштүн арсар күү» деген атта жазып алып, илимдер академиясынын
кол жазмалар, фондусуна өткөргөн. Кийинчерээк В. Виноградовго Коргоол ырчы
Токтогулдун музыкалык мурастарына кошуп аткарып берген. Шекербек Шеркул
уулу, Асылбек Эшманбет уулу, Алымкул төкмө ж. б. көптөгөн комузчулардын
чертүүсүндөгү «Айкүмүшкө» арналган күүлөр Кыргыз үналгысынын музыкалык
алтын фондусунда сакталып турат.
«Айкүмүш» күүсүнүн баяны жагдайында сөз кылганда андагы бир нече
варианттык өзгөчөлүктөргө назар артпай кетүүгө болбойт. Мисалы: музыковед
Балбай Алагуш уулуна комузчу Шекербек Шеркул уулу: «Илгери кыз келиндер тун
күзөтүшүп короо кайтарышып, селкинчек салышып, шапар тебишип ойногондо
алардын арасынан Айкүмүш деген ооз комузчу кыз курбуларына карата:
Айкүмүштүн такилет,
Такилетти ким билет.
Күзөтүп короо кайтардым,
Сак боломун малыма,
Корообузга ким кирет?

— деп, шаңкылдаган ачык үн менен ырдап, анан обонун темир комузунда
кубулжута каккан экен. Кийин бул мукам күүнү шайырларыбыз комузга салып
алыптыр» («Кылымдарды жылоологон күүлөр». 1985, 113-бет) — деп айтып берсе,
Коргоол Досу уулу:
Ким билет, ким билет, ким билет,
Айкүмүштүн такилет.
Такилетти ким билет?
396

www.bizdin.kg

Ушу күүнү ким билет?
Кызыл гүл болсоң солорсуң,
Кыз болсоң, жубан болорсуң.
Кызык өмүр өткөн күн,
Кылчайып келбей коёрсуң.
Жашыл гүл болсоң, солорсуң,
Жаш болсоң, жубан болорсуң.
Жаштык өмүр кеткен күн,
Жалынса келбей коёрсуң —

(В. Виноградов. «Музыкальное наследие Токтогула» 1961, 176-бет) деп,
«Айкүмүштүн такилет» күүсүнүн тек жайын өмүр, турмуш жагдайында ыр менен
баяндап жаздырган. Акын Алымкул эл оозунда айтылып жүргөн «Айкүмүш»
жөнүндөгү улама аңызды кеңитип, поэмага иштеп чыгып, аны комуздун
коштоосунда аткарган. Окуянын ырааттуу берилиши, теманын ачылышы жагынан
Алымкулдун варианты башка айтылыштардан жогору тургандыгы менен
айырмаланат. Анда ит-куштан малды саксактап короо кайтарганда күү чалган
Айкүмүш эмес, эркиндик теңдик, чыныгы сүйүү үчүн тайманбай күрөшкө чыккан,
турмуш тоскоолдуктарына тике караган кайратман кыз Айкүмүштүн «Арсар
күүсүнүн» баяны чагылдырылат.

АЙКҮМҮШ.
Илгери Карабек, Малабек, Жаныбек деген үч бир тууган болгон. Алар Алайды
жердеп турушкан экен. Үч бир туугандын эң кичүүсү Жаныбектин Айкүмүш деген
кызын улуусу Карабек болуш асырап алган. Айкүмүш ары акылдуу, ары сулуу кыз
болот. Комузду жакшы черткендиктен Карабек үч кулагына күмүш бастырып,
өрүктөн комуз чаптырып берет.
Карабек Айкүмүштү берем деп, билгизбей эки байдан калың алат. Кыз бойго
жетет, бирок мал бергендерден эч кимиси келбейт. Карабек атасынын ач көздүгүн
кийин Айкүмүш билип, өтө капаланат. Ошол убакта байдын жылкысын Каралтай
деген жигит багып жүргөн. Каралтай Карабектерге жээн экен. Бир күнү
жылкычылар кошунда отуруп, Каралтайга: «Ой, сен Карабек болуштун анык жээни
болсоң, жээн даркан деген кыргызда сөз бар, Айкүмүш таяжең бойго жетип, кара
далы болуп, атасынын төрүндө отурат, ошо кызга барсаң боло» — дешет. Каралтай
«айтса айтпаса төгүнбү?» дейт да, Айкүмүш жаткан ак өргөөнүн капшытына
тымызын келип, кызды ойготот. Айкүмүш жапсардагы күмүш кулак комузун колуна
алып, күүгө келтирип бурап, тушуна келген кишиге айтып турганы:
Дайыныңды билдирбей,
Кайдан келген немесиң?
Датка атам билсе кокустан,
Ажалың жетпей өлөсүң.
Сакчылар кесип башынды,
Сайга таштайт денесин.
Сайдан таап сөөгүңдү,
Сагызган чокуп жебесин?
Кирген бука өңдөнүп,
Тушумду неге челесиң?
Каралтай:
Айкүмүштүн такилет,
Такилетти ким билет,
Каркырадай таеже,
Каралтай күүсүн ким билет?
397

www.bizdin.kg

Кабарың угуп сыртыңдан,
Каруумда кайың укурук,
Казыр келдим жылкыдан.
Капшытыңды түрткүлөп
Козгодум ширин уйкуңдан
Арытып этин суутса,
Алтындай болгон таеже,
Алыстан келдим сени издеп.
Каз-өрдөк учат калдактап,
Калкыган дайра көл издеп,
Катуу тер алып суутса,
Карагер чуркайт эңиштеп.
Каркырадай Күмүшжан,
Кайрылып келдим сени издеп.

Айкүмүш арсар күүсүн чертип, Каралтайга ишенкиребей жооп кайтарганы:

Каралтай:

Айкүмүш:

Каралтай:

Айкүмүш:

Айкүмүштүн такилет,
Ай караңгы түн билет.
Атымды кокус сурасаң,
Айтпай койсом ким билет.
Капшытымдан кол салып,
Каралтай жээним сүйлөдүң.
«Жакын жээнин болом» деп
Жана айтылды бир кебиң.
Көңүлүң болсо күндүз кел
Мен көрөйүн байкап түрүндү

Жакын жээним эмес деп,
Жадыңа пикир албасаң.
Жаш кезден жылкы багамын,
Жарды деп мени чанбасаң.
Айтканга макул десеңиз.
Антташып колуң кармасам.

Алтындан колдо тарагым,
Айда чачым тарадым.
Атам эки жерден мал жептир,
Ар кимден угам кабарын.
Башымда эки күйөө бар,
Мен кимисине барамын?
Эсиңе алгын таеже,
Эжеңден туулган жакынды.
Кызыл дилде зар алса,
Кыз берем деп мал алса.
Каркырадай Айкүмүш,
Анда кара малдай сатылды.
Күмүш кулак комузум,
Күүгө салсам угулду.
398

www.bizdin.kg

Күнүгө чертип отурам,
Күүгө салып бугумду.
Эртең келип көрүнчү.
Байкайын сенин сыныңды.
Ал жайыңа түшүнүп,
Анан айтам чынымды...

Ошентип, эки жаш күү чертишип, ыр ырдашып бирин-бири жактырып калат. Бул
кабар эртеси эле айылга тарайт. Атасы да түндөгү болгон окуяны сезип калган.
Эртеси атасы Айкүмүштү чакыртып алып:
Кызым, Күмүш, комузга,
Чеберлигиң билинди.
Чертип бер, балам угалы,
Түндөгү черткен күүңдү, — дейт.

Айкүмүш күмүш кулак комузун түндөгү күүлөнүшүнөн жазбай «Айкүмүштүн
арман күү» деп чертет:
Айкүмүштүн арман күү,
Айыпсыз үйдө камалып,
Ата төрүндө карган күү.
Жаштыктын көрбөй сайранын,
Жашыл гүл соолуп калган күү.

Атасы: «Балам, түндөгү черткен күүңдү сурап жатам, ошону бузбай кайрып
бергин».
Айкүмүш күмүш кулакты «Такилетке» бурап, түндө Каралтай менен алым-сабак
черткен күүнү кайрыйт:
АЙКҮМҮШТҮН ТАКИЛЕТ.
— Арзыган күүң мына бул —
«Айкүмүштүн такилет».
Ай караңгы түн билет,
Айыбын ачтың кызыңдын,
Айылга келген Каралтай,
Атаке, айтпай койсом ким билет?
Алтындан колдо тарагым,
Айда чачым тарадым.
Эки жерден мал жесең,
Эми кимисине барамын.
Өксүгөн ойго табылбайт,
Өзүмдүн сүйгөн адамым.
Капшытымдан кол салып,
Каралтай деген жээниңиз
Каймана башка киши эмес
Карындаш-урук сөөгүңүз.
Жеген малды кайтарып,
Атаке, мени жээниңе бериңиз.

Атасы айласы кетип, эки жерден жеген калыңын кайтарып, жылкычысы
Каралтайга кызы Айкүмүштү берүүгө аргасыз болот. (А. Үсөнбаев. «Аксы
багытында», Ф., 1962, 97—113-бет).
399

www.bizdin.kg

АЙДА БОТОЙ
«Айда ботой» күүсү жөнүндө сөз кылуунун алдында анын аталышы жагдайда ой
толгой кетели. Күү аталмасындагы сөз айкаштарынын биринчи компоненти «айда»
экинчи компонентке (ботойго) аныктооч болуп түшүү менен кандай? деген суроого
жооп берүү аркылуу сын атоочтук милдетти аткарып, «шартылдата», «шар»,
«ылдам» деген маанини билдирип турат. Мында Айда ботой — шартылдата, ылдам
чертилген ботой дегенди билдирет. Ошондой эле, «айда» деген сөзгө -ма мүчөсүн
жалгоо менен «айдама» сын атоочу ботойлор сыяктуу камбаркандар, шыңгырамалар
түркүмүнө айкашып, «ылдам», «тез» чертүү деген мааниде колдонулган учурлар да
бар. Мисалы: Айда ботой (Карамолдо), Айдама ботой (Асылбек), Айдама шыңгырама
(Абдыкерим Моко уулу), Айдама камбаркан (Мекиш Баата уулу) ж. б.
1928-жылы Москвадан келген музыковед А. Затаевич жазып алган күүлөрдүн
ичинде Карамолдонун «Айда ботою» да болгон. Кийинчерээк Балбай Алагуш уулу,
Сейдаалы Медет уулу «Карамолдонун күүлөрү» аттуу топтомду бастырып
чыгарышты.
Айда ботой күүсү жөнүндө: «Бул күү «Ботойлордун» толгоосунда күүлөнүп, аяк
күүлөрдүн позициясында чертилет. Анын негизги данеги — абалкы «Ботойдон»
алынган. «Айда ботой» да зар какшаган, муңканган жана токтоо мүнөздө чертилет.
Күү ылдам жана муңканган жүрүштө аткарылат. Күү терип, шарт, аралашма чертме
өңдүү элдик штрихтерге, ыкмаларга бай...» деп чечмелейт китептин авторлору.
(Аталган китеп, 183-бет).
АБЫШКАНЫН АРМАН КҮҮ
Комуз күүлөрүндө жалгыз баласынан ажыраган атанын арманы жөнүндөгү
традициялуу баян кеңири кездешет. Анда кайгы менен күйүттү сабырдуулук,
токтоолук, кайраттуулук менен жеңүү жана кыргыз элиндеги меймандостук
салттын бийиктигин даңазалоо идеясы берилген. Бул күүнү комузчулар түрдүүчө
атап чертишет: «Абышканын арманы», «Абышканын арман күү», «Сабыр чал»,
«Сабырдуу чалдын арманы», «Атаны кокуй Алымса ботом» ж. б.
Фольклор изилдөөчү Кайым Муптак уулу 1926-жылы Нарын өрөөнүнөн
«Абышканын арман күүсүн» жазып алып, Кыргыз илимдер академиясынын кол
жазмалар фондусуна тапшырган. Ушул эле аттагы күүнү тилчи-окумуштуу Жээнбай
Мукамбай уулу Памир, Жерге-Тал кыргыздарынан угуп, «Эл ичи — өнөр кенчи»
аттуу китебине киргизген. Музыковед Балбай Алагуш уулунун «Кылымдарды
жылоологон күүлөр», күү изилдөөчү Буудайбек Сабыр уулунун «Унутулгус
кездешүүлөр» аттуу китептеринде да «Абышканын арман күү» баяны учкай
жазылган.
Республиканын үналгысынын музыкалык фондусуна көптөгөн комузчулар,
алардын ичинде Ыбырай Туман уулу, Асанаалы Кыштообай уулу, «Сабыр чал» аттуу,
Акматаалы Моңолдор уулу, Жылчый Курманкожо кызы «Абышканын арман күү»
аттуу күүлөрдү тапшырышкан.
«Абышканын арман күү» — Кыргызстандын бүткүл аймагына кеңири тараган
күү. Ошондуктан, территориялык өзгөчөлүктөргө байланыштуу күү таржымалында
айырмачылыктар болбой койбой тургандыгы түшүнүктүү. Ушул себептүү
Кыргызстанда жана Тажикстанда чертилген күүлөрдүн эки варианты сунуш
кылынат.

400

www.bizdin.kg

АБЫШКАНЫН АРМАН КҮҮ (САБЫРЛУУ ЧАЛ)
Нарындын Шаркыратма болушунда Абылай аттуу карыя жашаган. Анын
маңдайына бүткөн жалгыз уулу болот. Бала чоңоюп, эр жетип, эл аралай баштаган
сайын абышканын кубанычы койнуна батпай, «артымда туягым калса экен» деп,
жараткандан тиленип жүргөн. Ошол мезгилде жигит катуу кеселдеп, күндөн күнгө
оорусу жөнүкпөй, акыры төшөк тартып жатып калат. Жалгыз баласынын күйүтүнө
мүгдүрөп, эмне кылар айла таппай турган катаал күндөрдүн биринде чалдын үйүнө
Төрөгелди баштаган жоон топ меймандар түшүп калат. Карыя кадырлуу
конокторуна тай союп, кабагым-кашым дебей жадырап кабыл алат. Келер-кетер
кептер козголуп, шартылдата комуз чертилет. Меймандардын суроосу боюнча
абышка «Камбаркандардын» канчасын кайрып, «Ботойлорду» боздотподу. Аңгыча
эт бышып, коноктордун колуна суу куюлуп, табактар тартылат. Меймандар
устукандарын алып, этти туураганга киргенде, сырттан бирөө баш багып,
абышканы чакырып чыгат. Ушул учурда баласы жан берген эле. Уулуна ыйман
айтып болгондон кийин карыя: «Меймандар тамагын жеп бүткөнчө эч кимиң үн
чыгарбайсыңар!» — деп, элди жайгарып коюп, коноктордун үстүнө кирет. Эт желип,
бата тиленип, колго суу куюлгандан кийин чал керегеде илинген комузун алып,
черте баштайт, күү бирде ботосу өлгөн ингендей боздоп, бирде жакынынан
айрылган адам өкүрүк салгандай заулдап, бирде аялдардын муңдуу кошогун
элестетип дирилдеп жатты...
— Күү бузулду, балдар, тургула! — дейт меймандардын сакалдуусу. Коноктор
жапырт аткан мингенде Алыбай карыянын үйүнөн өкүрүк Чыгат. Коноктор тай
чабым жерге чаап барып, кайра кайрылышып, жер дүңгүрөтүп өкүрүп түшүшкөн
экен. Алыбай чал баласын жайына тапшырып келгенден кийин, арбакка атап куран
окуп, көзүнөн аккан жашы сакалы ылдый куюлуп, комузун колуна алып:
Бүгүн келдиңер эле үйүмө,
Чоң Төрөгелди коногум, ботом.
Арылбады абышка, кемпир жомогу, ботом.
Көзганамдын карасы ай ботом.
Эңкейе бүткөн тал калды, ботом.
Ээлиги жок мал калды ай, ботом.
Ээнсиреп кара бир, жолтой үй калды, ботом.
Эңгиреп эки коколой баш бир калды, ботом.
Алган бир жарың Турдукан, ботом.
Карабет шордуу бу калды, ботом.
Теке бир качып токтолор, ботом.
Теңир бир жазып койгон соң, ботом.
Тентиреп жүрүп, атакең менен энекең,
Кулжа бир качып токтолор, ботом.
Жок болор, ботом.
Кудайым жазып койгон соң, ботом.
Куурап бир жүрүп, атакең менен энекең,
жок болор, ботом.
Курдашың эле Турдукан ботом.
Эми куйкаланып чок болор ботом... —
деп арман күүсүн черткен экен.
АБЫШКАНЫН АРМАН ГҮВ

(Жээнбай Мукамбай уулу жазып алган
жерге-талдык вариант)
401

www.bizdin.kg

«Илгери бир жетим өмүр бою бир байдын коюн кайтарып жүрүп, абышка болуп
калыптыр. Байдын каардуу бир байбичеси абышка менен уруша берет. Жөн
урушпай, тилдеп, жемелеп: «Саар берем бир галдай (жука нан), сагынып жейсиң бир
нандай; түштө берем бир галдай, түшүркөп жейсиң бир нандай; сааркы берген
галдайга, сагызган тойбойт дедиңби; түшкү берген галдайга, түлкү тойбойт
дедиңби. Өлүгүңдү көрөйүн какбаш чал, буерде эмне сүзүлөсүң? Же как жүрөгүң
үзүлдүбү? Койлордун семизи кетти бел ашып, арыгы калды чубашып, тур, тур өйдө,
тур өйдө...» деп жон талаштырып чаап ийчү экен. Абышка ошол кордукка чыдабай
жүрүп акыры көз жумат. Күү ошол окуяны баян этет (Ж.Мукамбаев. Эл ичи — өнөр
кенчи, Ф., 1982, 207-бет).
АКСАТКЫН МЕНЕН КУЛМЫРЗА

Кыргыз элинде оозеки чыгармаларды дастан катары айтуу өнөрү жогору
өнүккөн. Акындар, ырчылар төкмөчүлүк, жамакчылык жана лирикалык ырдоо
өнөрү менен дастан айтуучулук өнөрдү эриш аркак алып жүрүшкөн. Аспаптык
өнөрчүлүк (комузчу, кыякчы, чоорчу ж. б.) карандай күү чертүү менен чектелбей,
көп учурда алар да дастан айтышкан. «Жаныш Байыш», «Курманбек», «Эр Табылды»,
«Кедейкан», «Олжобай менен Кишимжан», «Кожожаш», «Карагул ботом», «Жоодар
бешим», «Жаңыл мырза», «Үчүкө Түлкү» ж. б. эпостук чыгармалар алгач комуздун
коштоосу менен ырдалып, эл арасына тараган.
«Алайдан чыккан Аксаткын сулуу, Нокаттан чыккан Мырзауул жигит» баяны да
жүрөккө жетчү муңайым ыргак менен айтылып, алп тоолорду аралаган. Бүгүнкү
күндө «Аксаткынды» бабына келтире аткарып жүргөндөрдөн акындар Ашыраалы,
Тууганбай, Орозбектерди атоого болот. Аксаткын сулуунун сиңдиси Кишимжан
Кадыр кызы аттуу аскасы асман челген Алайкуунун өз дастанчы кызы да бар.
Атактуу комузчу Болуш Мадазим уулу «Аксаткын менен Кулмырза» аттуу кара
күүнү иштеп чыккан. Комузчу Кудаяр Матай уулу да бул дастанды комуз тилинде
сүйлөтүүдө. Ала-Бука районунан Шакен Жоробек кызы Аксаткын эжесинин арманын
жыгач ооз комуздун жылаажын добушунда безене кагып ойноп келатат.
Эркин сүйүүнүн курманы — эки жаштын (Аксаткын, Кулмырза) трагедиялык
өмүр тагдыры өткөн кылымдарда, тагыраак айтсак, мындан 100—120 жылча мурун
болуп өткөн. Бул окуя алгач аңыз болуп айтылып, бара-бара ырга айланып, андан
поэмага өсүп жеткен. Ошол поэмадан үзүндү мындан 100 жылча мурун тюрколог В.
В. Радлов тарабынан кагазга түшүрүлгөн.
АК ТАМАК, КӨК ТАМАК

Элге кеңири белгилүү күүлөрдүн бири — Атай Огомбаевдин «Ак тамак, Көк
тамагы». «Ак тамак, Көк тамакты» чертүүнү самаган комузчулар аз эмес. Ошолордун
ичинде Атайдын жакын шакирти Шекербек Шеркул уулунун «Ак тамак, Көк тамагы»
жогорку чеберчиликте аткарылышы менен айырмаланат. «Мен Атакемден
(Атайдан) болгону эки гана жаш кичүү болчумун, — деп эскерген Шекербек, —
чынын айтсам комузда чертүүнү, ырдоону да ошол Атакемден үйрөнгөм. Кийин
мени филармонияга алып келген да ошол Атакем болду. Сен чертип ырдап жүр деп
«Ак тамак, Көк тамагын» мага дыкаттык менен үйрөттү. Ал учурда мен дагы
филармонияда иштеп калган болчумун. Ошондо филармонияда бир эле айылдын
жаштарынан Эркесары, мен, Сейдрахман Акчекеевдер бар эле.
Ошентип Ак тамак сабалай учуп, Көк тамагына жете албай Чаткалдын белине
чыгып алып, кай тарапка учуп кетти болду экен деп издеп жатканы», — деп айтып,
сөөмөйлөрүн соймоңдотуп, комуздун башына чыгарып алып ойсоктотсо, куду эле
чымчыктай болуп калаар эле.
402

www.bizdin.kg

Ак тамак, Көк тамак аттуу эки чымчык болот. Ак тамагы — аялы. Көк тамагы —
күйөөсү. Булар Таластагы «Кең-Кол» атанын тушуңдагы калың токойдун ичинде
илгерки Акун кандын кызы Айчүрөк конгон чынар терекке уя салып, турмуш күгүп
жашап турушат. Күңдөрдүн биринде аялы Актамак күйөөсү Көктамакка мындай
дейт:
— Таласың ак кар, көк муз кетпеген, мөмө-чөмө бышпаган салкын жер болот
экен. Андан көрө Кара-Буура, Чаткалдын ашуусун ашып, Аксы багытына кетели.
Анда коон, дарбыз, анжыр, курма, алма, өрүк, шабдалы, жүзүм ар түрдүү жемиштер
көп. Анда күйөөсү Көктамак:
— Эй Актамак ынагым. Таласта эле туралык. Алтай, Каңгай, Кундуз, Жылдыз,
Үрүмчү, Турпан, Кулжаны таштап, Манас атам жайлаган жер эмеспи. Жайдын толук
кезинде кыз жытындай атыр жел. Шагырап коюлган шагылы жок, куюн учурар чаңы
жок. Жайыты кенен, токою калың, балыгы сууда ойногон мындай жер болобу? Анда
аялы Актамак:
— Эмесе, сайрашалы, жеңгенибиз жеңилгенди ээрчитип кете берели, — дейт.
— Мейли, мурун кимибиз сайрайлы? — дейт күйөөсү Көктамак.
— Үй ээси сиз. Кезекти сизге бердим, — дейт аялы Актамак.
Ошондо Көктамак сайрайт.
— Эми кезек сиздики, — дейт күйөөсү Көктамак.
Актамак сайрайт. Аялынын мукам, кооз күү кайрыктарына
күйөөсү Көктамак суктанат, ыраазы болот. Ак тамакты булакка киринтип,
канатын чапкылатып, кайра учуп, уясына конушат. Бутактан бутакка куушуп
ойнойт. Чынар теректин боору менен улам жогорулап, тумшугу менен курттарды
чокуп жеп, кылда башына көтөрүлүп айлананы карашат. Улам алым-сабак
сайрашып, биринин кайрыгын бири толуктап, ааламды шаңга бөлөшөт. Акыры
күйөөсү Көктамак жеңилип, Чынардан учуп чыгышып, Кара-Бууранын өзөнү менен
өр талаша канатын каккылап, Аксы багыты кайдасың деп сапар улашат. Алдыда
аялы Ак тамак канат куйругун таранып, кубанычтан кулпунуп учуп барат. Күйөөсү
Көктамак кайкып сызып, аялынын соңунда.
«Ак тамак, көк тамак» күүсүнө мазмундаш Айдаралы да «Эти ак, сүтү ак» аттуу
күүнү жараткан. Анда «Эки чымчыктын кайымдаша сайрашканы, бышыкчылыктуу
ысык жерди издешип, сапар чегишкени баяндалат. Айдакең бул күүнү черткенде
комуздан эки чымчыктын эки башка үнүн алып, канат каккандарын дырылдатып,
кайымдашканын быжыратып, «мунусунун эти ак, тигинисинин сүтү ак, бактан
бакка, шактан шакка мына минтип сайрашканы деп, эпкиндете чалып, кебетесин
эки чымчыкка окшоштуруп, элестерин элге жеткире чертчү экен». (Б. Алагушев.
Кылымдардын кылдары. Ф., 1983, 35-бет). Бул күүлөрдүн баяны мазмун жагынан
бири-бирин кайталап тургансыганы менен, чыгарманын авторлору (Атай,
Айдараалы) өз ыкмасы, өз стили менен айырмалуу эки башка комузчулар
болгондуктан, күүдө берейин деген ой (идея) эки башка мааниге чечилген. Мисалы,
Айдараалы эки чымчыктын мамилесин өзүнө таандык куудулдук өнөрү менен берсе,
Атай каармандарынын (Ак тамак, Көк тамак) ой мүдөөсүн, кылык жоруктарын кол
ойнотуу аркылуу жеткирген.
АКЫЙ — АКЫЙНЕК

Акыйнек, акый — кыргыз оозеки поэзиясындагы «айтыш» жанрынын бир түрү;
жаш кыздардын кордоо, шакаба чегүү, мыскыл мүнөзүндөгү айтышы. Кыргыздар
уруулук — феодалдык доордо жашаган учурда акыйнек айтышкан кыздар туугануругуна, айыл конушуна карата эки жаат болуп бөлүнүп, маңдай тескей туруп, бири
экинчисинин кемчилигин чукуп, көбүнчө ата-энелеринин бай-кедейлигин,
403

www.bizdin.kg

баатырдык менен коркоктугун ж. б. сапаттарын мактап же кордоп алмак-салмак
айтышкан. Айтыш музыкалык аспапсыз, обонго салынбай айтылган. Айтыш
жалаң эле кордоо, мазактоо мүнөзүндө болбостон, кээде сөзгө чечендикти, сөз
тапкычтыкты сынашуу максатын көздөп оюн-зоок, тамаша иретинде да айтылган.
Байдын кызы менен жардынын кызы
БАЙДЫН КЫЗЫ:
КЕДЕЙДИН КЫЗЫ:

БАЙДЫН КЫЗЫ:

КЕДЕЙДИН КЫЗЫ:

БАЙДЫН КЫЗЫ:

КЕДЕЙДИН КЫЗЫ:

БАЙДЫН КЫЗЫ:

КЕДЕЙДИН КЫЗЫ:

Этегимди, жеңимди,
Жардынын кызы теңимби?
Жалжаңдабай жарды кыз,
Жакшылап уккун кебимди.

Көөдөнү жок тултук кыз,
Көтөрүлбө бултук кыз.
Өзүмдү сага теңебейм,
Өлсөм дагы кенебейм.
Менин атам сурасаң,
Күлүктү минет күнүгө.
Сенин атаң сурасаң,
Көк бит талайт түнүндө.

Сенин байлыгын — менин байпагым,
Балчаңдай баскан тайтагым.
Барды-жокту билбейсин,
Кай жоругуң айтайын.
Менин атам сурасаң,
Казы кесип, жал жеген.
Сенин атаң сурасаң,
Тишин соруп, тал жеген.
Жарды эмгегин жегендер,
Жабышкак жандуу кенелер.
Жардыга теңдик келгенде,
Сасык байлар сенделер.
Менин энем сурасаң,
Шуру чачпак шалдырайт.
Сенин энең сурасаң,
Талкан сурап жалдырайт.
Энең менен болжошуп,
Абысындай жүрөсүң.
Алкылдабай жерге кир,
404

www.bizdin.kg

Акыйнек айтсам өлөсүң.

Күйөө менен колукту
Бир кыз күйөөсүн чанып жүрсө, күйөөсү: «Мени сен жеңип кетсең, башка күйөөгө
тие бер, эгер жеңилсең, үйдө каларсың» — дейт. Анда кыз «макул» деп, экөө
айтышат:
КОЛУКТУСУ:

КҮЙӨӨСҮ:

КОЛУКТУСУ:

К.ҮЙӨӨСҮ:

КОЛУКТУСУ:

Күн күркүрөп жаз болду,
Көйкөлгөн шибер саз болду.
Атакем Алай кеткенде,
Жети атанга ком артып,
Жетелетпей бек артып,
Алты атанга жүк артып,
Алды-кийнин бек тартып,
Ак дайра кечип жол артып
Алайга кетсем кантесиң?
Алайга кетер жериңде,
Сары ингенге чөп артып,
Сая жетсем кантесиң?
Куу ингенге чөп артып,
Кумсара кууп мен барып
Куба жетсем кантесиң?
Куба жетер жериңде,
Коктуну басып койкоңдоп,
Кырды баскын кылактап,
Кыйырчыктын кырк кулач,
Кызыл түлкү мен болуп,
Кыйырга кетсем кантесин?
Кыйырчыктын кырк кулач,
Кызыл түлкү сен болуп,
Кыйырга кетер жериңде,
Кандын карылуу тайган мен болуп,
Какмачыга кактырып,
Тосмочуга тостуруп,
Как туураңдан дат уруп,
Илип кетсем кантесиң?
Кандын карылуу тайган сен болуп,
Какмачыга кактырып,
Тосмочуга тостуруп,
Как туурамдан дат уруп,
Илип кеткен жеринде,
Буудай болуп шыркырап,
405

www.bizdin.kg

КҮЙӨӨСҮ:

КОЛУКТУСУ:

КҮЙӨӨСҮ:

Музга кирсем кантесиң?
Таруу болуп быркырап,
Ташка кирсем кантесиң?
Таруу болуп быркырап,
Ташка кирген жериңде,
Көк кекилик мен болуп,
Терип жесем кантесиң?
Буудай болуп шыркырап,
Музга кирген жериңде,
Алача моюн каз болуп,
Алып жесем кантесиң?
Алача моюн каз болуп,
Атып жеген жериңде,
Салааңдан сенин «бырп» этип,
Боз торгой болуп «чырк» этип,
Абага кетсем кантесиң?
Төрт мурутум тердирип,
Керилип келтек урдуруп,
Келки кылган жериңде,
Элим Апай жайлатып,
Эки тару байлатып,
Калкымы Алай жайлатып,
Карыя молдо шайлатып,
Чапма нике кыйдырып,
Алып койсом кантесиң?

Ошентип, күйөө жеңип, чанып жүргөн колуктусун алып, ынтымактуу жашапкалыптыр.
«Акый-акыйнек» комузда да күү болуп чертилет.
«Акый-акыйнек деген түшүнүк — акыйнек айтышын баяндаган күү; акыйакыйнек — элдик күү». (Ж. Мукамбаев, «Кыргыз тилинин диалектологиялык
сөздүгү», Ф., 56-бет).
«Акый-акыйнек» аттуу күүнүн нотасы залкар комузчу Муратаалыдан жазылып
алынып, «Муратаалы Күрөңкеев» деген жыйнакка киргизилген.
АКЫНДАРДЫ ЖОКТОО

О дүйнө салган пендени түбөлүк жайына узатканда өкүрүк салып ыйлоо, кошок
кошуу сыяктуу ырасмилер кыргыздарда кыйладан бери элдик салт катары
сакталып келет. Мындай жөрөлгөлөр акындык, комузчулук өнөрдө да кеңири
өрчүгөн. Маркумдун адамдык парасаты, ак эмгеги казалдарда, кошоктордо, эскермеырларда, дастандарда жана комуз күүлөрүндө даңазаланып, ал аркылуу экинчи өмүр
тартууланган.
Алымкул төкмө кайтыш болгондо акын Ысмайыл кошкон («Акындарды жоктоо»,
же «Кош Алымкул») кошок — Алымкулдун, Алымкулдан мурда көзү өтүп кеткен
жамы таланттардын (акындар, ырчылар, жомокчулар, чечендер, куудулдар,
406

www.bizdin.kg

ойчулдар, комузчулар, чоорчулар, кыякчылар, куурчак ойноткондор, артисттер,
жазуучулар ж. б.) арбайына багышталган эскерме -дастан болгон, жетимиштен ашык
атуулду — жетимиштен ашык түркүн дүйнөнү кыл кайрыгына салган күү-дастан
болчу.
Бул дастандын идеялык-көркөмдүк бийиктиги поэзиядагы, музыкалык
маданиятыбыздагы баа жеткис мурастарыбыздын ичинде өзгөчө орунда турат.
Чыгармадагы көптөгөн ыр саптары, ыр түрмөктөрү улуу сөзгө — макал,
ылакаптарга айланган: — Айкөл Манас» деген сөз, алтындан баалуу чыгарма», «Окуу
билим жогунан, оозуна кетти ырлары», «Арманда өткөн көп ырчы, андагы турмуш
табышмак», «Карамолдо өлгөндө, кайышып турдук көмгөндө, Комузчу Атай өлгөндө,
кордугу кыйын шум ажал, кол барбай турду көмгөнгө» ж. б.
Таланттан жуурулган бул залкар чыгарма автордун аткаруусунда кыргыз
үналгысынын музыкалык фондусуна жазылып калган. Мезгил өтөт, заман алмашат,
«Акындарды жоктоо» сындуу таланттуу чыгарманын Замирбек Үсөнбай уулундай
таасын аткаруучуларын ар кылым өзү жаратары да шексиз.

АЛА ТОО
Кыл кайрыгынын зергери Ыбырай Туман уулу «Ала Тоо» деген күүсүн
аткарардын алдында: «Алтын-күмүш кенге бай, арасы толгон малга жай, жакасы
толгон кызылча, пахта, данга бай, дүнүйөсү шайма-шай — «Ала Тоо» деген күүмдү
чертип беремин» — деп коюучу. Арийне, эне болуп элин асыраган, калкан болуп ач
көздөрдөн журтун калкалаган алтын бешик — Ала Тообуздун санжыргасын айтса
сөз жетпес. Мына ошол орошон ойду залкар комузчу эки ооз сөздүн оромуна
(«дүнүйөсү шайма-шай») батырып айта албаганын угармандарга кыл кайрыгы
аркылуу жеткирген. Шурудай тизмектешкен сырдуу добуштар бирде муң чайып,
бирде таңшып, бирде сыбызгып, бирде олуттуу тартып күңгүрөнүп: «Менин
айтканымды баамдай отур» дегенсип, кулакка шыбыр кагып, зирек угарманын ой
дүйнөсүнө жетелейт...
Кыргыз калкы — алмуздактан тоону мекендеп, тоо менен коюндаша жашаган эл.
Алар: «Тоо — атабыз, Көл — энебиз» дешкен. Жер шартына, жаратылышына карай
Тоо — мекенин ар кандай аташкан: Анжыян кырка тоолорун Керме-Тоо, Талас кырка
тоолорун Улуу Тоо, Ысык-Көл айланасындагы кырка тоолорду Элкин-Тоо, ТяньШань тоо кыркаларын Теңир Тоо ж. б. Жайы-кышы чокусунан ак кар, көк муз
кетпей, асман мелжиген бийиктигин эске алганда кыргыз толорун жалпысынан
«Ала Тоо» деп коюшкан.
Тарыхый узак өмүрүндө элибиз эчен курдай ырайымсыз күчтүү жоолордун
соккусуна кабылышып, эчен курдай аёосуз чапкындын айынан тополоңу тоз болуп,
таруудайдан чачылышкан. Ала Тоо мекенинен сүрүлүп, азып-тозушкан. Кайда
жүрбөсүн, каякка айдалбасын Ала Тоосу көздөн учуп, ага кайрылып барууну
эңсешип, сагынычтан арманын айтып озондоп, күүгө салып күңгүрөнүп комузу
менен сыр бөлүшчү:

АЛАЙДЫН МИҢ КЫЯЛ (АЛАЙДЫН МИҢ ТОЛГОО)
Музыковед А. Затаевич 1928-жылы Токтогулдан жазып алган 18 күүнүн ичинде
«Алайдын миң кыял», «Алайдын миң толгоо» деген күүлөр да бар. Кийин В.
Виноградов Токтогулдун музыкалык мурастарын топтогондо Затаевичтин жазып
алгандарын да кошо тиркеп, китепке киргизген. В. Виноградов күүлөргө берген
түшүнүгүндө А. Затаевичтин «Күүнүн аталышы Алай деген комузчуга байланыштуу»
деген жаңылыш пикирин баса көрсөтөт. Виноградовдун ою боюнча Токтогул бул
күүсүн Алай жергесинин жаратылыш байлыгына, элинин бай тарыхына
байланыштуу чыгаргандыгын болжолдойт.
407

www.bizdin.kg

Биздин кошумчаларыбыз бул: Токтогул — Кетмен-Төбөнү туруктаган
адигиненин Сарттар уруусунан. Адигиненин түп уюткусу Алай чөлкөмүндө.
Токтогул Алайдагы туугандарына, эл бийлигинде турган Алымбек даткага,
Курманжан датка-айымга акыл-кеңеш сурап каттап турган (бул жөнүндө Т.
Касымбек уулунун «Келкел» романында да айтылат).
Атагы Орто Азиядан ашып, Романовдун тукумуна дайын ары акылман, ары
боорукер, журт камы үчүн башын сайган ак элечек аял заадасынын айкөлү —
Курманжан датканын миң кырдуу, бир сырдуу акыл-амалдары, айлакер саясаты,
балким, «Алайдын миң кыял» болуп, Токтогул күүсүндө чагылгандыр.
Бир жагынан Кокондуктардын кордугу, экинчи тарабынан Орусиянын
империялык баскынчы бийлиги датка-айымдын өзүн абыгер чектирип, тынчын
алып, аларга каршы тынымсыз жүргүзгөн күрөшү да күү кайрыктарын толуктап
жатпасын? Ак пашаанын арам ойлуу бакылоочуларынын ээнбаштыгынан
Камчыбектин дарга асылышы, бөтөн жерде Абдылдабектин өмүрүнүн кыйылышы,
Мамытбеги жана неберелеринин сүргүнгө кесилиши, 21 кишинин ыраакы Шиберге
жер которушу ж. б. коогалаңдуу окуялар датка-айымдын көз алдына өтүп жатса, аны
миң толгоо ойго салбаска, ал комузда «миң толгоо» болуп чертилбеске не?..
Токтогулдун бул күүлөрүнүн санжыра баянын кыялый талдоолорго гана алдык.
Болгонду болгондой көрсөтүү — келечектин иши.

АЛТЫ АЯЛДЫН КОШОГУ
Болуш Мадазим уулу: «Илгери «Падышам» деп чертилген күү экен, мен атын
өзгөртүп «Алты аялдын кошогу» деп чертип жүрөм, — деп, күү баянын төмөнкүчө
улады. — Өткөн заманда эл бийлигинде турган бир адамдын алты аялы болот. Эң
кичүү токолу барымтага келгендиктен, бай ага күң катары мамиле жасаган. Беш
байбичесинин ар бирине өргөө тиктирип, өзгөчө кадырлап, акыл-кеңеште ортого
алып, айрыкча сый-урмат көрсөткөн. Мал-салга көз болуу, үй-тиричилиги токолдун
мойнунда. Бай эриктиби, же эсирдиби, күндөрдүн биринде көрөр көз айымдарын,
салынды токолун сынамакчы болот. «Өлүмүш болуп жатып калайын, менин
кадырыма жете турган кимиси? Кошкон кошогунан билинер», — дейт. Айткандай
эле бай катындарын чогултуп, керээз-муразын айтып-айтпай «о дүйнө» сапар
тартат. Үй тигилип сөөктү чийге алышат. Эл өкүрүп түшүп жатат. Ошондо байдын
аялдары бетин тытып, кара кийип, өлүк ырасмиси кылып сөөк жанында керегени
карап, алым-сабакташып салт боюнча байын «падышам» деп кошуп жатканы:
Улуу аялы:
Падышам,
бээм, бээм дечү элең,
бээңди саап келгиче,
беш куурум буудай жечү элең.
Экинчи аялы:
Падышам,
Төөм, төөм дечү элең,
төөңдү саап келгиче,
төрт куурум буудай жечи элең.
Үчүнчү аялы:
Падышам,
Уюм, уюм дечү элең,
Уюңду саап бүткүчө,
Үч куурум буудай жечи элең.
Төртүнчү аялы:
Падышам,
чылбырга белиң буучу элең,
408

www.bizdin.kg

Бешинчи аялы:

Токолу:

Чылага бетиң жуучу элен,
Чычая басып жүрчү элең.

Падышам,
кендирден белин буучу элең,
Келген элди куучу элең,
Керейип басып жүрчү элең,
Сен кайсы абат киши элен?
Падышам,
алтындан сенин сагагың,
Алты катын ичинде,
Азабын тарткан баягың.

Падышам,
Күмүштөн болгон таягын,
Күлдү кыргыз эл келсе,
Күлүп берген аягың.
Күнүлөштөрдүн ичинде,
Күйүт тарткан баягың.

Падышам,
Жайлоого бирге көччү элек,
Жайлоого бирге барганда
Жадырап жыргап жатчу элек,
Жамандык качан тартчу элек.
Падышам,
Каалгалуу коргонуң,
Качырап барып сынды бейм,
Калк башкарган айкөлдү,
Кара жер алып тынды бейм?!

Падышам,
Көк сарайдын куту элең,
Көк сандык толо пул элең.
Көк сарайдан кут кетти,
Көк сандык бошоп, пул кетти,
— деп токол катындын эки көздөн жашы буурчактап, байынын жаманын
жашырып, жакшысын чыгарып, бирде орусиянын төрөлөрүнө жанаштырып, бирде
падышага теңештирип кошогун улап жатты. Бир маалда чийге алынган «сөөккө»
жан кирип, бай башын көтөрүп, анан оролгон кепинди сүйрөп туруп келатат.
Отурган эл удургуп качып жөнөйт. Боз үй сыртында өкүргөн балдар таяктарын
ыргытып жиберип, чымын-куюн туш келди чуркашкан. Молдонун колунан теспеси
ыргып, оозунан келмеси жоголуп, көзү алайып чалкасынан кетет. Байдын эрке
өстүргөн беш катыны жолугуңа чалынып, кулундай чыңырык салып качкан элдин
өр алдында. Токолу эсин жыйып, тура келип, абышкасынын кепинин үстүнөн
сыйрып таштап, керме жипте илинген кементайын жаап, көрпө тебетейин башына
кийгизип айланчыктап жанында...

409

www.bizdin.kg

Токтоолугу, баамчылдыгы, акылы, кайраты, өнөрү менен жалпы журтка
таанылып, жанга шерик ишенимдүүлүгү эрине жагып, бай бийлигин токолуна
өткөрүп берген экен.

АЛЫМКАН
Бу жарык дүйнөдө Токтогул аттуу ырчылардын пири, Алымкан аттуу ургаачы
затынын сулуусу жашап өткөндүгүн ким билбейт. Ошол эки улуу адамдын арзуу
сезиминдеги айкашуудан «Алымкан» деген ыр жаралгандыгы белгилүү. Таланттан
бүткөн бул чыгармага кийинчерээк Бектемир Эгинчи уулу кайрылып, ага обон
чыгарган. Кыргыз элинин булбулу Мыскал Өмүркан кызы «Алымканды» обон
ыргагынын, мукамдуу добуштун туу чокусуна жеткире аткаруу менен улуттук
музыкадагы классикага айлантты. Бүгүнкү күндө «Алымкан» кыргыз баласы
аттуунун баарынын оозунан түшпөй ырдалып, комузга чертилип, концерттик
берүүлөрдө, үналгы-сыналгы уктурууларында эфир аркылуу жаңырып келет.
«Алымкан» кандай тарыхый шартта жана кайсы мезгилде ырдалгандыгы
жөнүндө ар түрдүү, кээде кайчы пикирлер айтылып жүрөт. Бул ырды 1938-жылы
акын Жоомарт Бөкөнбай уулу Токтогулдун жакын шакирттеринин бири Коргоолдон
жазып алып, 1940-жылы басылган ырлар жыйнакка киргизген. Ошондо эле,
музыковед В. Виноградов Токтогулдун музыкалык мурастарын топтогон китебине
(«Музыкальное наследие Токтогула», М., 1961, 159—162-беттер) Коргоолдун
аткаруусунда Алымкандын төмөндөгү эки куплетин киргизген:
Жагалмай канат кашыңдан,
Жайылган кара чачыңдан.
Эликтей болгон башыңдан,
Энеден жалгыз баладай,
Алымкан, эркелеп калган жашыңдан.

Алымкан, кыял менен сүйлөйсүң,
Кайгы тартсам билбейсиң.
Айнектей көзүң кылгырып,
Алымкан, кыштоодо кызыл гүлдөйсүң.

Токтогул менен Алымкандын кездешүүсү жөнүндө алгач Жоомарт Бөкөнбай уулу
жазган: «Токтогул 28 жашында эл кыдырып ырдап жүрүп, Аксыда Алымкан деген
кызга кездешет. Акындын таланты кызды айран таң калтырат. Кыз аны менен
качууга макул болот. Бирок Осмонбек болуш Токтогулду ээрчитип Алымкандын
тоюна алып барат. Токтогул ашыгына «Алымкан» деген ырды жана «Жаш кыял»
деген күүнү чыгарат». («Токтогулдун өмүрү», Ф., 1939, 24-бет).
Кыргыз илимдер академиясынын кол жазмалар бөлүмүндө Коргоол ырчыдан
жазылып алынган Алымкан сулуу туурасындагы эскерүү-баян (инв. № 623) да
сакталып турат.
АЛЫМ САБАК — АЛ САБАК
«Алым сабак» деген татаал сөздүн биринчиси «алым» — этиштин атоочко өткөн
түрү, ага «берим» деген сөз кошулуп айтылса («алым-берим») карама-каршы
маанидеги антонимдик катышты түзүп, алгоолошуу, жарнакташуу, биргелешүү
деген сөз маанисин билдирет. «Алым сабак» — азыркы маанисинде кезектешип
ырдоо же чертишүү дегенди түшүндүрөт. «Алым сабак» — айтыш ырынын бир түрү.
Айтышкан акындардын бири ырдаса, экинчиси дароо аны улантып бир кишинин
ырындай кылып бүтүрөт. Комузчулардын алым сабак чертишүүсү да поэтикадагы
410

www.bizdin.kg

акындардын айтышы сыяктуу өнөрпоздордун чыгармачылык кудуретин сыноого
багытталган.
Акындардын айтышында сөз тапкычтык, импровизациялык жөндөм башкы
орунда турса, комузчулардын чертишүүсүндө күүдөгү тема менен мазмундун
ачылышы, күү кайрыктарынын тактыгы эске алынат.
Алым сабак чертишүү эки максатты көздөйт: а) Эрегиш чертишүүсү: Мында
катышуучулар өнөгүн басынтуу, үстөмөндөтүү менен өзүнүн жеңишин камсыз
кылат. б) Сынаакы чертишүү: Мында катышуучулар өнөгүнүн чыгармачылык
дараметине баа беришет, тажрыйба алмашат, бири бирине ийгилик каалашат.
Алым-сабак чертишүүдө катышуучулардын саны чектелбейт: бирде тандамал эки
комузчу беттешсе, бирде эки коллектив, айрым учурларда бирөө бир нече
атаандашуучуларга каршы турат. Алым сабак чертишүүнүн шартында алгачкы
кезек сыпаакерчилик үчүн улуулата берилет. Мелдешти баштоочу элдик же өзү
чыгарган күүнү аткарат да аны каршылашы чертип берүүсүн талап кылат. Экинчи
тарап тапшырманы орундата алса гана өз чыгармасын өнөгүнө карай сунат. Алым
сабак ушул тартипте бири жеңилгенге чейин улана берет.
Бизге белгилүү атактуу комузчулардан (Күрөңкөй, Майлыбай, Ниязаалы,
Боккөтөн, Муратаалы, Токтогул, Карамолдо, Ыбырай, Айдараалы, Атай ж. б.) эч
кимиси алым сабак чертишүү мектебинен кыйгап өтө алган эмес. Алардын алым
сабак таймашуулары жөнүндөгү көптөгөн уламалар эл оозунда сакталып калган.
Алым сабак чертишүү музыкалык турмушубузда ата-салт катары күнү бүгүн
уланып келет. Кыргыз сыналгысынын музыкалык берүүлөрү уюштурган «Тогуз
кайрык», «Насыят» аттуу теле конкурстарынын тапшырмалары бул айтканыбызды
эң сонун ырастоодо. Музыковед В. Виноградов Муратаалынын «Алым сабак» деген
күүсүн нотага түшүргөн («Муратаалы Күрөнкеев, 1961, 113-бет); Карамолдо атактуу
«Ал сабак» аттуу күүсүн, көпчүлүк учурда «Алым сабак» деп атап, черткен (Б.
Алагушев, Т. Медетов. «Карамолдонун күүлөрү», 1978, 189-бет); Атай 1936-жылы
Москвада «Ак тамак, Көк тамак жана «Алым сабак» деген күүлөрүн патефон
табагына жаздырган (К. Күмүшалиев, «Залкар таланттар», 1973, 116-бет); Калык
Акы уулу, Турсун Карымшак уулу «Алым сабак шыңгырама» деген күүлөрдү
черткендиги жөнүндө да айтылып жүрөт. Кыргыз үналгысынын музыкалык алтын
фондусунда «Алым сабак — Ал сабак» аттуу күүлөрдүн бир нече варианты сакталып
турат.
АЛМАНБЕТ КҮҮЛӨР
«Манас эпосундагы баш каармандардын бири — Алманбет баатырдын ысымына
байланыштуу көптөгөн комуз күүлөрү жаралган. Күү баяны каармандын башынан
өткөргөн окуялардын айрым урунттуу учурларын камтыйт. Мисалы, Чоң Казат
мезгилинде «Чалгынга мени албай кеттиң» деп, чуу салган Чубак баатырдын
чырынан улам — «Жол талаш» («Алманбет менен Чубак»), Тал-Чокунун үстүндө
дүрбү салып отуруп, Алманбеттин кан Манаска Бээжин жайын жомоктоп айтып
турганынан улам — «Алманбеттин жомогу», киндик каны тамган ата-журтун
көргөндө сай сөөгү сыздап, чалгындаш жолдошу Сыргакка Алманбеттин арманын
айтып турганы — «Алманбеттин арманы» деп чертилет.

АЛМАНБЕТТИН ЖОМОГУ
«Алманбеттин жомогу» аттуу күү Ыбырай Туман уулу, Актан Тыныбек уулу,
Асанаалы Кыштообай уулунун аткаруусунда кыргыз үналгысынын музыкалык
фондусуна жазылган.
Күү баяны: Көкөтөйдүн ашынан кийин, алты хан элин чогултуп, Кытайдын ханы
Коңтөрөнү беттеп, Манас баатыр Казатка аттанды. Алты ай жол жүрүп, аябагандай
411

www.bizdin.kg

мол жүргөн кошуун Чоң Бээжинге жакын Күрпүлдөктүн Сары-Суу деген жеринде
өрүүн болду.
Кытайдын жолун чалууга, жоодон кабар алууга Манас Алманбет менен Сыргакты
жөнөтөт. Ортодогу чагымчылардын ушагына ууккан Чубак баатыр «мени кепкеңешке албай кемсинтишти, чалгынга албай таштап кетишти! — деп буураканга
түшүп, ачууга жеңдирип, Алманбеттин артынан чабат. Эки баатыр кырылышып
кетеринде Манас жетип барып элдештирет. Эки шерди жараштырып, айкөл Манас
Тал-Чокуга чыгып дүрбү салат. Ошондо Алманбет баатыр кара Кытай манжуунун
жерин, Бээжиндин кабарын Манаска жомоктоп айтып берет.
АЛМАНБЕТТИН АРМАНЫ
«Алмамбеттин арманы» — элге кеңири белгилүү күүлөрдүн бири. Кыргыз
үналгысынын музыкалык фондусунда көптөгөн комузчулардын, алардын ичинде,
залкар күүчүлөр: Ыбырайдын, Актандын, Мурсаалы Турсунбай уулунун, Бексултан
Бакы уулунун жана башкалардын аткаруусунда жазылып алынган.

КҮҮ БАЯНЫ:
Бал ачтырып, төлгө салдырып Манастын келип калганын билди Коңурбай. Улугу
Эсенканды, Кырмус шаанын Мурадылын, кызыл чоктуу Нескараны, калмактардын
эр Ушаңын, кара жалдуу Бороончуну, каңгайлардын Ороңгусун, Каткалаңдын
Сайкалын, Солондордун Алоокесин, доңуз мүнөз эр Жолойду, Токшукердин
Бозкертигин, Солобонун Сороондугун — өңкөй көйкашка эрендерин чогултуп,
масылаат куруп, акыры Маңгубаны жердеген Макел Малгун дөөнү чакыртып,
Манастын астынан тостурмак болушту.
Алманбет менен Чубак 6 күнү урушуп, Макел дөөнү өлтүрүп, башын кесип алып,
Манаска тартуу кылышты.
Төрт баатыр кеңеш куруп: Чет Бээжиндин кабарын билдик, Эми Туңша тарапка
карай чалгыңды уланталы дешти. Алманбет Сыргакты алып чалгынга жөнөмөй
болушту, Манас менен Чубак ушул Басаң тоонун оюнан күтө турмай болушту.
Алманбет менен Сыргак Карткүрөңдү коштоп чалгынга кетишти.
Кытайдын кыйырын алаканга салгандай көргөн чалгынчы Чабаланы өлтүрүп,
анын алты дөөсүн бирдей жайлап, аттарын айдап алышты эки баатыр.
Алманбет булакка жай ташын салып, алай-дүлөй кар учурган бороон-чапкын
кыш кылып, Кароолчу түлкүнү өлтүрүп, Сыргак экөө кытайча кийинишип, түрүн
өзгөртүп андан ары бет алышты. Көк тумшукту айланып өтө берип кеңирсиген
кенен өрөөнгө киришти. Бул жер — токою калың, тоосу бар, шаркырап аккан суусу
бар, чалкып жаткан көлү бар, жакасы толо данга бай, өрүшү кенен малга жай төрт
күл тарткан көп калаа — Алманбеттин киндик каны тамган, туулуп өскөн жери эле.
Туулган жерди көргөндө Алмаңдын көңүлү жаман бөлүнүп, көзүнүн жашы он талаа
көлдөй болуп төгүлүп сырдашы Сыргак баатырга арманын айтып берет.
АЛМАНБЕТ МЕНЕН ЧУБАК (ЖОЛ ТАЛАШ)
Манас баатырдын чоролору Алманбет менен Чубактын чатагына байланыштуу
чертилген күүлөр аз эмес. Ошолордун ичинде, Ыбырай Туман уулунун «Жол талаш»,
Асанаалы Кыштообай уулунун «Алманбет менен Чубак», аттуу күүлөрү кыргыз
үналгысынын музыкалык фондусунда сакталып турат.
Күүнүн баяны: Көкөтөйдүн ашынан кийин Манас баатыр алты хан элин
чогултуп, Кытайдын ханы Коңтөрөгө каршы казатка аттанат. Алты ай жол жүрүп,
аябагандай мол жүрүп, чарчап-чаалыккан кошуун Чоң Бээжинге жакын
Күрпүлдөктүн Сары-Суу деген жерине келгенде өрүүн болуп, Алманбет Сараланы
минип, Карткүрөңдү коштоого алып, сырдана Сыргакты жолдош кылып, акылман
Байкадан бата алып, чалгынга жөнөп кетишти.
412

www.bizdin.kg

Калабалуу Кыргыл чал оёндорду чогултуп ордо салды. Кырк чоро баш болуп,
баатырлардын баары бар. Манас алкымда,
Бакай кароолдо, Чубак өз конушуна кеткен. Ажыбай менен Кыргылчал — эки
жааттын башчылары. Оюндан от чыгат. Бозуул менен Ырчы уулдун ортосунда чыр
башталып, ага кырктын башы Кыргылчал да кошулду. Ырамандын Ырчуулуна
Бозуул атырылды:
— Ой, аңылдаган Ырчыуул, Алманбетке батпай Чубакка коргологон куйту кул!
Эсиңдеби, Алманбет жаңы келгенде кырк чоро байгеге сайылганы. Баш атына мен
турдум, жети аттан кийин сен турдуң. Каның Чубак экөөң эмнеңерге
купшуңдагандайсыңар? — Ырчуул бул сөзгө ыза болду, аралда жаткан Чубакка
чапты:
— Нойгуттан эрен сен болсоң, ойрон Тейит мен болом. Кытайдан келген бир
кулдан эмнең кем, ыя? Манасың сага бир ооз кеңешпей, Алманбетиң бир ооз сөзгө
келбей, Сыргакты жанына алды да чалгынга жөнөп кетти. Кепке сөзгө алынбай
оорукта калганың сенин баатырлар катарынан чыкканың эмеспи?!
Бул кабарды укканда ачууга алдырган Чубак:
— Нойгуттун кошууну жапырт атка мингиле! Мен Алманбет кытайдын
аркасынан кууп жетип, башын кесип аламын да, чалгынды өзүм чаламын! — деп,
добулбасты дүңгүрөтүп, нойгуттарды дүрбөтүп жөнөп калды.
Кароолдо жүргөн Бакай этектеги кошуундун дүрбөшүнөн шек алып, Уларбозду
зыргытып Манаска чапты. Бул кабарды укканда айкөл Манас да шашып калды:
— Бакай аба, чуулгандуу Чубак менен кенедейден бирге өстүм эле. Эми ал мени
көрсө бууракандап ташып кетиши мүмкүн. Кокус экөөбүз тиреше кетсек, иш
тескериге айланып кетер. Аккуламды коштоп барып, алдына тартып, чуусун
токтотуңуз, — деди. Боз жоргосун теңселтип, ак сакалын сеңселтип, Аккуланы
коштоп абаң Бакай Чубактын алдын тосо чыкты.
— Чубак балам, арзыбаган иштен чуу салып кошуундун ыркын кетирбе. Кытай
да болсо Алманбет кыргыздын кызматын аткарып жүрөт. Алманбетти чабам
дегениң, Манасты чабам дегениң! Манастын Манас болмогу — экөөңдөн. Манаска
өөдөдө өбөк, ылдыйда жөлөк болчу экөөңөр. Манас сага Аккуласын тартууга
жиберди.
Ар качандан бир качан,
Жоону сайсам мен сайдым.
Бирок, аты калат Манаска!
Чубактан Манас эр бекен?

— деп, бууракандап, сөзгө келбей, эпке көнбөй Алманбеттин артынан чабат.
Алыска кеткен кыздын арманы
Болуш Мадазим уулу кезектеги күүсүн чертти.
— Бул — элдик күү. «Алыска кеткен кыздын арманы» деп аталат. Илгери
кыргыздар уруу-уруу болуп, көчүп-конуп күн көрүшкөн. Ал кезекте азыркыдай
каттам болбогондуктан кыздар алыс аймактагы элдерге турмушка чыга алышкан
эмес. Бир уруу эл экинчи уруу эл менен катышса, ага ат менен барышкан. Ошол ат
аралыгынан алыс кете алышпаган. Көл өрөөнү, Кемин, Чүй аймагы, Анжиян, Алайкуу
багытынан куда-сөөк, жек жаат күтүү өтө эле кыйынга турган. Бул аралыктарды
айчылык жол менен эсептешкен. Тагдырдын буйругу кээде айрым кыздарды ошол
«жердин жети катар түбүнө» сүрүп таштаган. Тагдырдын бул мүшкүлүнө моюн
сунбаска не? Кыз байкуш төркүн төсү менен катташа албай, ата, энесин, бир
боорлорун сагынып, алар көздөн учуп, эли жерин ойлосо эки көздөн жаш куюлуп,
жол карап жүргөндө асманда кыркаар тартып учуп бараткан парандаларды көрүп:
Асмандап учкан алтай каз,
413

www.bizdin.kg

Атакем шаарын көрдүңбү?
Атакем шаарын сен көрсөң,
Арманымды айта бар.
Көкөлөп учкан көп каздар,
Көңкү журт элим көрдүңбү?
Көөдөндөн чыккан көп санаа,
Күйүтүмдү айта бар!
Ардагым атам сен анда,
Армандуу кызың мен мында.
Күйөрүм энем сен анда,
Күйүттү кызың мен мында!
Айланып учкан алтай каз.
Арманымды айта ба-а-ар

— деп зар какшап ырдаган экен. Алыска кеткен ошол кыздын арманы комузда
күү болуп чертилип, күнчүлүк-айчылык жерге тарап, кыздын зарын атасына, атпай
кыргыз калкына жеткирген.
«Төркүнүнө жетпеген кыздын арманы» ырынын элдик варианты:
Тобурчак аттын токтугу,
Тозоктуу жердин окчуну.
Аргымак аттын туягы,
Армандуу кыздын ыраагы.
Тобурчак аттын туягы,
Тозоктуу кыздын ыраагы.
Куркулдайдын уясы,
Кургак да бекен, суу бекен?
Куруп калган атакем,
Аман да бекен, соо бекен?
Каз өрдөктүн уясы,
Кара жер бекен, суу бекен?
Карып калган энекем,
Кырсыктан алыс соо бекен?
Ашуунун бели ак кезең,
Кара да бекен, кар бекен?
Каралдашым тууганым,
Аман-эсен бар бекен?
Көк-Кыя бели Көк кезең,
Көк муз бекен, кар бекен?
Көңкү кыргыз журтумду,
Көрөр күнүм бар бекен?
Ак түйүнчөк түйгөндөй,
Асылкеч экен кыз байкуш,
Ат жеткис жерге баргыдай,
Айыптуу бекен кыз байкуш?!
Көк түйүнчөк түйгөндөй,
Көңүлдөш экен кыз байкуш!
Көз көргүз жерге бергидей;
Күнөөкөр бекен кыз байкуш?!
АНЖИЯН КАЛКЫ

414

www.bizdin.kg

Бул куүнү А. Затаевич 1928-жылы Карамолдодон жазып алган. Кийин 1978-жылы
«Карамолдонун күүлөрү» аттуу жыйнакка киргизилген.
«Анжиян калкы» күүсүнүн жаралышына тарыхый окуялар таасир эткендиги
айгине. ХҮ1—ХҮП кылымдарда кыргыз жерине Ойроттор басып кирген: Кыргыз
урууларын калмактын кандары (тайчылар) башкарышкан. 1634—40-жылдары
кыргыз калкы калмак каны Коңтаажынын кол астында болот. Эркиндикти, көз
каранды эместикти көксөгөн кыргыз эли ар качандан бир качан баскынчыларга
каршы күрөштү жүргүзүп келишкен. «Курманбек», «Эр Табылды», «Жаңыл Мырза»,
«Акмактым», «Шырдакбек» сыяктуу баатырдык поэмалар, комуз күүлөрү — ушул
замандын тарыхый эстеликтери.
1684—85-жылдарда кыргыз, казак элдери калмак баскынчылыгына каршы
жапырт көтөрүлгөн. Бул кандуу кагылышуу кыргыздардын жеңилиши менен
аяктап, нечен чолпондой азаматтар кыргын тапкан. Жеңилген эл Анжиян, Алайды
беттеп качышкан. Ата журтунан ажыраган азгын калк Анжиян-Арка элине баш
пааналап, өлбөстүн күнүн көрүшкөн, эчендери жолдо ачкадан кырылса, канчалары
Анжияндын ысык аптабына көнө алышпай дартка чалдыгышкан. Эл баштан
кечирген азап-тозогун арман кылып айтышты, кошок кылып кошушту. Бирок
келечекке ишеним менен карап, боло турган жакшылыктан күдөр үзбөдү. Ошол
ишеним, үмүт, тилек комузда күү болуп чертилди, көөдөндөн ыр болуп агылды...
1955-жылы кытайлар калмактарга согуш ачып, 1758-жылы Орто Азиядагы
калмак мамлекети биротоло быт-чыт болуп талкаланды. Ушул жылдарда Анжиян,
Алайдагы саяк, сарбагыш, солто, саруу кыргыздары Кетмен-Төбөгө чогулушуп:
«Калмактар Чүй боорунан кетишиптир, ата-бабаларыбыздан калган, киндик
каныбыз тамган өз жерибизге барып, өз конушубузду ээлейли» — дешип, жапырт
көчүшөт.
Кушчу, саруу, кытай уруктары күн батышы Талас, күн чыгышы Меркеге чейин
ээлеп, эл баштыгы кушчу Бүргөнүн атасы Жетим баатырды ээрчишти.
Солтолор Меркенин чыгышынан тартып, Ысык-Атага чейин туруктап жатышат.
Эл баштыгы Кошой бийдин баласы Жамансарт болгон.
Саяктар Кетмен-Төбөдө арасы бузулуп, арка саягы Жумгалга, Нарынга орношот.
Сарбагыштар Чүйдүн көкүрөгүнөн Ысык-Атанын чыгышынан, Ысык-Көлдүн
көчүгү Кочкор менен Нарындын ортосунан турук алышат. Баштыгы — Тынай менен
Маматкулу. Бугулар Нарынга чогулушуп, калмактар Ысык-Көлдөн кеттиби дешип,
адегенде чалгынга эр азаматтарын жиберип, аныгын билишкен соң Күңгөй-Тескей
көл айланасын ээлешкен. Калк чогулуп «Ата-бабабыздын жерине келдик» дешип,
жер суу тайып түлөө кылышкан. Шатыра-шатман тамаша курушкан. Ыр ырдалып,
күүлөр чертилип, «Анжиян сапарын» эскеришкен. Ошол күндөн ушул күнгө «Анжиян
калкы» үч кыл комузда жашап келет. Бул күүнү ким чыгарганы белгисиз. Бирок,
атактуу Арстанбектен, калк кадырманы Балык ырчыдан, ак таңдай акын
Жеңижоктон, өнөр алпы Муратаалыдан өтүп, кара күүнүн камбылы Карамолдого
жеткендиги, бул — анык. «Анжиян калкы» Карамолдо тарабынан тасмага түшүп,
урпактар мурасына айланган.
Бүгүнкү күндүн белгилүү комузчуларынын бири Болуш Мадазим уулунун
чыгармачылык өнөрканасынан да «Анжиян калкы» аттуу күү жаралган. Бул күү өз
өңү, өз боёгу менен (чертилиши жана күү кайрыктары) комуз өнөрүндө өзүнчө
вариантты түзөрү көңүлгө арзырлык.
АРСТАНБЕК БУЙЛАШ УУЛУ

Кыргыздар — байыртан ар өнөргө жакын, табиятында шыктуу эл. Аларда өзгөчө
оозеки чыгармачылык жогору өнүккөн. Ар заман өз кайталангыс залкар
415

www.bizdin.kg

өнөрчүлөрүн жараткан. Булар: акындар, ырчылар, жомокчулар, комузчулар деп
аталган.
XIX кылым акындык жана музыканттык (комузчулук) өнөрү мекен бүткүл
кыргыз жамаатына таанымал Арстанбекти берди. Анын «Тар заман» аттуу
чыгармасы чагылгандын чартылдашы сымал жарк-журк этип ааламга чачырап,
добул дүңгүрүндөй түпкүргө чейин угулуп замана жаңырыгы болуп, Ала-Тоо
аймагын түрө айланды. Арстанбектин улуулугуна куштун кош канатындай
комузчулук өнөрү да күбөдөр.
Заманыбыздын чыгаан комузчусу Ыбырай Туман уулу кадыр түн жортуп күү
чертип, тамаша курган чакта «Арстанбектин күүлөрү» деп, толгон токой Күүлөрдүн
түрмөгүн чубап, ар биринин атын атап черткенин эшиткеним бар. Аттиң кам дүйнө!..
Кагаз калам алып, аларды тизмелеп, дайнын ташпиштеп сурамжылап, жазып калган
адам болсочу. Ыраматылык, залкар күүчү кийинчерээк үналгынын музыкалык
фондусуна «Арстанбектин ботою», «Арстанбектин кой бөлөр», «Арстанбектин сен
дүйнө» аттуу бир нече гана күүсүн жаздырууга үлгүрүптүр. Бир жолу — Арстанбек
канча күү билген? — деп сурап калдым.
— Кудай акы, аны так айта албасмын, илгерки чоң комузчулардан, Кыдыр
акемден укканыма караганда Арстанбек үч же төрт жүздөн ашык күү чертсе керек,
— деди Ыбыкем.
Адабиятчы-илимпоз Т. Саманчин бир макаласында мындан да ашырып «500гө
жакын күү черткендигин» жазган. Санжырачы-тарыхчы Белек Солтонкелди уулу
Солтоноев Арстанбектин комузчулук репертуарындагы күүлөрдүн санын «эки
жүздөн ашуун» деп болжолдойт. Арийне, биз бул жерде Арстанбектин күүлөрүнүн
так эсебин алууну максат кылбагандыгыбызды, тек гана улуу комузчунун күүчүлдүк
дараметин көз алдыга келтирип коюуну ылайыктап жаткан аракетибизди окурман
туура түшүнсө болгону.
Арстанбектин күүлөрүн биздин мезгилдин залкар комузчулары Муратаалы,
Карамолдо, Ыбырай, Чалагыз, Шекербек ж. б. аткарышып, айрымдарын үналгы
тасмасына жаздырышкан. Мисалы: «Арстанбектин кой бөлөр» (Ыбырай, Самсаалы,
Муратаалы ж. б.), «Арстанбектин сен дүйнө» (Муратаалы, Карамолдо, Ыбырай ж. б.),
«Арстанбектин арман күү» («Муратаалы»), «Арстанбектин Айхан күүсү»
(Карамолдо), «Арстанбектин ат чабыш» (Муратаалы), «Арстанбектин ыр күүсү»
(Самсаалы), «Арстанбектин кербези» (Муратаалы), «Арстанбектин ат чубатар
ботою» (Муратаалы), «Арстанбектин «Кетбука күүсү» (Шекербек) ж. б.
Арстанбектин эпостук-дастандарды («Мендирман», «Бердигожо жалгызым»,
«Беш казак», «Төштүк», «Кожожаш» ж. б.) «Манасты элге жеткире аткаруу менен
байыртан келаткан тарыхый уламыштарды урпактарга кеңири пропогандалаган
жана анын жашоосун андан ары өнүктүргөн. Актан Тыныбек уулунун жазганына
караганда Арстанбек чоң аш-тойлордо («Алыкенин ашында») жарчылык милдетти
да өтөй жүргөндүгү маалым.
Кылымдар аттап салт катары жашап келаткан элдик күүлөрдүн өзөгүндө
Арстанбек көптөгөн күүлөрдү жараткан, демек анын да өз «Камбаркандары»,
«ботойлору», «кербездери», «шыңгырамалары» «арман-кошок» күүлөрү болгон.
Булардын көпчүлүгү Өктөбүр төңкөрүшүнөн кийинки «кыйкымчыл» мезгилдерде
көмүскөдө калып кеткен, ал эмес, Арстанбектин атын атоонун өзү кооптонууну,
чочулоону, сактанууну туудурган учурлар болгон. Арстанбектин өмүрү жана
чыгармачылыгы жөнүндө сөз болгондо эл тарыхын, санжыраларын жыйноочу
белгилүү илимпоздор Белек Солтонкелди уулу Солтоноевдин, Кайым Муптак
уулунун, Ыбырай Абдракман уулунун калтырып кеткен илимий мурастарына
кайрылууга туура келет.
416

www.bizdin.kg

АРСТАНБЕКТИН АРМАНЫ
Кылжырдын балдары чабышып, арада эчен эр азаматтардын күлгүн өмүрү
кыйылып, Ормон кан өлтүрүлөт. Ормон өлгөндөн кийин кеч күздө бүткүл сарбагыш
эли кары-жашын малга таштап, жеңил ой менен Ысык-Көлдүн Күрмөнтүсүнүн күн
батыш кашатына келип тизиле конушат. Төрөгелди баштык Черикчи элинин сол
канатын ала төшкө жайгаштырат. Оң канатын алып, көл жээктеп саяк Борукчу,
Калыгул, Надырбек түшөт. Буларга Тынай уруусунан Саадабай 40 киши менен келип
кошулат. Бугу, саяктар Күрмөнтүнүн күн чыгыш тарабына тиреше конуп Белектин
Туусун тигишет. Алкымдагы Төрөгелдинин бетине бугу Арып тукуму эли чыгат. Көл
тараптагы сол канатта кыдык, саяк, бапа, желдең уруулары турган. Ортодогу Туу
түбүндө бүткүл чоң белек, майда белектер болгон. Эки тарап тирешип турганда
жараш сөз менен бугудан — Солтонкулу, саяктан — Жантай, сарбагыштан —
Калыгул, Шамен ж. б. сүйлөшүүлөрдү жүргүзөт, бирок кандайдыр бир ынтымак,
тынчтык бүтүмдөргө келе алышпайт. Алгачкы айкаш Сарбагыш тараптуу
саяктардын ийгилиги менен өөрчүп, бугу-саяктарды Кызыл-Кыяга чейин сүрүшөт.
Бугудан сарбагыш, саяктарга кыз, келин, мал эсепсиз көп олжолонгон. Сарбагыштар
бугунун тынымсейит уругу менен эл болобуз деген сөз жүргүзүшөт. Бирок, убадага
турбай Ормондун уулдары тынымсейиттерге уруш ачкан. Сарбагыштар жеңилип,
Ормондун Бакал деген уулу жана Көкташ деген небереси колго түшүп калат.
Мындан соң тынымсейит уругунун баштыктары Чоң жана Арзымат Кашкарга өтүп
кетмекке Арпада көчүп баратканда, саяк, сарбагыштар биригип, анын артынан
тынайлардын Жантайы кошулуп тынымсейитти катуу чабышат. Артыкча Арзымат
тобу бүлгүнгө учурап, эр азаматтар чыгымга учурайт, мал-мүлкү таланып, кызкелиндери олжого кетет. Тынымсейиттер ара жолдо ач-жылаңач калып, тозоктун
оту жанып, мүңкүрөп турганда Арстанбек арман кылып ырдаган экен.
АРСТАНБЕКТИН АРМАН-КОШОГУ

Арстанбек өлөр алдында алын сурап келгендерге: «Журтум, бүгүндөн калбай
силер менен кош айтыша турган көрүнөм, комузумду алып бергилечи, арманкошогумду көзүм тирүүсүндө айтып калайын» — деп, жаздыкка сүйөнө отуруп,
комузун кыңгырата муңдуу күүлөрдөн кайрып келип, айтып турганы:
Маң-маң-маң баскан,
Чуудаларын чаң баскан.
Айрым өркөчүн ком баскан,
Тизелерин чор баскан,
«Чөк» дегенде «бук» деген,
Тизесин жерге бүктөгөн.
Кош аркан салып тарттырган,
Калы килем жаптырган.
Ак тикен көрсө аймаган,
Тилин такен сайбаган.
Ойсул ата малым бар.
Андан тогуз берейин.
Аны берсем алабы,
Арстанбектей жалгыздын,
Чымындай жаны калабы?
Үй арасын боктогон,
Үйдөн туруп жоктогон,
Токойлуу жерге токтогон,
Өлөңдүү жерде оттогон,
Сары жон ылдый дөңкүгөн,
417

www.bizdin.kg

Сайгак тийсе мөңкүгөн,
Зеңги баба малым бар.
Андан тогуз берейин,
Аны берсем алабы??
Арстанбектей жалгыздын,
Чымындай жаны калабы?
Кетмендейинен чоң куйрук,
Талаада жүргөн ал оттоп,
Чолпон ата жарыктык.
Андан тогуз берейин.
Аны берсем алабы,
Артстанбектей жалгыздын,
Чымындай жаны калабы?
Чакмак мүйүз чаар эчки,
Андан тогуз берейин.
Аны берсем алабы,
Арстанбектей жалгыздын,
Чымындай жаны калабы?
Жолборстой жону тартылган,
Жонуна чачы артылган.
Карындашым кашымда.
Аны берсем алабы,
Арстанбектей жалгыздын
Чымындай жаны калабы?
Ай тийбес жерде энем бар,
Балтыр бешик балам бар.
Аны берсем алабы,
Арстанбектей жалгыздын,
Чымындай жаны калабы?
Арак менен оозун чайкаган,
Ак сакалын жайкаган,
Атакем турат кашымда.
Аны берсем алабы,
Арстанбектей жалгыздын,
Чымындай жаны калабы?
Белдемчисин байланып,
Чарк көпөлөк айланып,
Энекем турат кашымда.
Аны берсем алабы,
Арстанбектей жалгыздын
Чымындай жаны калабы?
Казан-аяк калдырап,
Алганым турат жалдырап.
Аны берсем алабы,
Арстанбектей жалгыздын,
Чымындай жаны калабы?
Орус менен сарт айдайт,
Ашкабак менен дарбызды.
Жасаган эмес экен го,
Арстанбектей жалгызды?!
418

www.bizdin.kg

Арстанбек бардык чыгармаларын обонго салып, комуздун коштоосунда
аткарган. Айрымдарын «айтым күүлөр» жанрында (ыр-обон-күү айкалышында)
угармандарга жеткирсе, кайсы бир ырларын кара күүгө салып да чертчү экен.
Арстанбек «Тар заманды» аткарганда да ушул ыкмаларды колдонгон. Залкар
комузчу Муратаалы Арстанбектин мурастарын комузга салганда бекеринен «Тар
заманды» карандай кайрыктарга айландырып чертип, аны «Арстанбектин Тар заман
шыңгырамасы» деп атабаган чыгар.
Акын 26 жашка чыгып, эл арасында атак даңкы жогорулап калган учуру.
Дээринде зирек акын падыша бийлигинин баскынчыл мүнөзүнө акыл калчап, баам
бере баштаган. Натыйжада, айтылуу «Тарзаман» ырынын жаралышына мына
ушундай тарыхый шарттар себепкер болгон. Кийинки орус бийлигинин өрөскөй
жоругу да («Кой жортуулу») момун калктын жүрөк үшүн алып, сес көрсөтүп койгон.
Тоо суусундай токтоо бербес Арстанбектей акындын ыр нөшөрү, коштогон аттай
элирген колундагы комузу бул жорукту айыптабай, ичте сактай алмак эмес.
«Арстанбектин кой' бөлөр» күүсү ушул жагдайда жаралса керек.
АРМАН КҮҮЛӨР
Адам баласынын жашоо турмушу бир кылкалыктан алыс — оош кыйыштуу,
диалектикалуу: бирде кубанса, бирде кайгырат; бирде ач калса, бирде тоюнат; бирде
түмөн түйшүк тартса, бирде ыракатка батып... Эл айткандай: «бирде төө минет,
бирде жөө жүрөт». Мына ошол жашоонун ар тараптуу татыма ар пенденин ой
сезимине бүлүк салбай койбойт. Натыйжада, турмуштагы терс көрүнүштөр
(теңсиздик, жокчулук ж. б.) армандарды жаратат.
Армандар коомдогу социалдык абалдан же табийгый закон ченемдүүлүктөн
келип чыгат. Социалдык теңсиздик дегенибиз
— бирөөлөр материалдык байлыктын, бийликтин ээси болсо, экинчи бирөөлөр
андай ырыскыдан куру кол. Натыйжада күчтүүлөргө күчсүздөр көз каранды, же
«барга зор заман, жокко көр заман» Табийгый закон ченемдүүлүк дегенибиз — өмүр
менен өлүм, жаштык менен карылык, ден соолук менен онтоткон оору, тукуму өсүү
менен туяксыз өтүү сыяктуу пенденин колунан келбей турган жаратылыштын
түбөлүктүү мыйзамы, же «бири кем дүйнө».
Кыргыз элинин турмуштук лирикаларындагы (оозеки чыгармачылыгындагы),
комуз күүлөрүндөгү эң кеңири тараган тема — «Армандар».
Акын Райкан Шүкүрбек уулу кыргыз комузундагы «арман» кайрыктар
туурасында:
«Жетим кыздын арман күү»,
Жер тиктеп кыргыз чалган күү.
«Көкөй кести», «ботойлор»,
Эскиден ыйлап калган күү,

— деп айтканындай, комуз өнөрчүлүгүндө арман күүлөр цикли ар тараптуу жана
ар кыл мазмунду кучагына камтыйт:
1. Жеке адамдын башына түшкөн мүшкүл же бүтүндөй уруу, эл тарткан
турмуштун оорчулугу комуз күүлөрүндө «ботой», «кербез», «кошок», «керээз»,
«армандар» тобуна байырлап, көп учурда каймана маанини билдирип чертилет.
Мисалы: «Арман күү», «Арман кербез», «Арман ботой», «Абышканын арманы»,
«Чалга берген кыздын арманы», «Алты аялдын кошогу» ж. б.
2. Мезгил өткөн сайын конкреттүүлүгүнөн алыстап, бүтүндөй бир элдин үнүн
(оюн) билдерген жалпы темадагы арман күүлөр: «Көкөй кести», «Сынган буту»,
«Кыргыз көчү», «Жөө калды», «Куу ингендин ботою» ж. б.
419

www.bizdin.kg

3. Коомдук — социалдык теңсиздикти ашкерелөө максатында тамсилдетип
чертилген арман күүлөр: «Сары барпы», «Армандуу чымчык», «Карача Торгой»,
«Торгой менен Турумтай» ж. б.
4. Эпостук — дастан күүлөр: «Манастын керээзи», «Алманбетин арманы», «Эр
Табылды жалгызым», «Каныкейдин арманы», «Курманбек», «Кулмырза ботом»,
«Карагул ботом», «Айсары кыздын арманы», «Саринжи Бөкөй» ж. б.
5. Тарыхый инсандарга байланыштуу чертилген арман күүлөр: «Арстанбектин
арманы», «Токтогулдун кербези», «Боккөтөндүн ботою», «Чыныбайдын аялынын
кошогу», «Балбайдын керээзи», «Асан кайгы арманы», «Серкебайдын арманы»,
«Төгөчү», «Абактын арманы», «Ыбырайдын карылык», «Атайдын өлүм алдында»,
«Артык баатыр кошогу», «Ак шербеттин кошогу», «Музоокенин муңдуу күү» ж. б.
6. Философиялык ой туюмду чагылдырган арман күүлөр: «Дүнүйө», «Карылык»,
«Замана» ж. б.
Өткөндө жашырып жаап келген социализмдин илдеттерин кайра куруу заманы
ачыкка алып чыкты. (Арийне, «социалисттик коомдо кынтыгы жок, турмушубуз
телегейи тегиз болду» деген коммунисттик идеология комуз күүсүнөн «Арман
темасын» таза өчүрүп салган эмес беле?). Өлкөдөгү саясий, экономикалык кризис,
экологиялык бүлгүн, жумушсуздук, нашакорлук, паракорлук, кызыл кулактык,
аракечтик, төрөпейилдик, тил безерлик, эки жүздүүлүк, уруучулдук, жердешчилик,
өзүмчүлдүк... айтор, түгөнгөн сайын түтөп, түрмөктөлгөн «чылык» менен
«былыктар» бүгүнкү күндүн армандарын ырга айлантып, күү болуп комузга чертиле
баштады: «Согуштан кайтпай калган алты баланын энесинин арманы», «Атасы
таштап кеткен жетимдердин арманы», «Кайдыгерликтин арманы», «Кыргызбай
менен Кыргыз гүлдөрдүн арманы», «Үйүнөн куулган карылардын арманы», «Ош
коогалаңынан чыккан арман», «Ысык-Көлдүн көз жашы» ж. б.
1941—1945-жылдагы кан күйгөн согуш алааматы да көптөгөн арман күүлөрдү
жаратты. Алардын бирин мисалга келтирели:
«...Касымбала эне сөзгө чыйрак аралашты. Он беш баласынан он экисин жерге
берген киши деле кайраттуу.
— Атам ыраматылык өзү комуз чаап, өзү комуз чертчү эле. А мен улактайыман
анын этегине эрмешип, топ арасына кошо барып, чертсе комузун, ырдаса оозун
карап отура берчүмүн. Ошентип, тогуз жашымда эле комуз чертип кеттим. Ошо, кай
жылы экен, жашымда жок кагылайын, иши кылып жылым коён, он беш жашымда
ушу Кочкорго келин болуп түштүм. Комузчу келин, кыз-келиндер жанымдан чыкчу
эмес...
Анан, ошентип, телегейибиз тегиз, теменебиз болот болуп, эми жашай
баштаганыбызда уруш чыгып кетпедиби. Эр азамат болуп калган эки уулум Имаш
менен Абылым уруш башталары менен шыр кетип, ошол бойдон жым болду да
калды, кагылайын. А мендей шору бар энелер канча Кочкордо? Тиги цынтырда,
мынабу эле Кочкордун цынтырында музей бар. Уруштан кайтпай калган миң беш
жүз баланын аты-жөнү ошо жерде, ошо тизмеде, илинип турат дейт. Бул келбей
калганы гана, кокуй!.. Ал эми топудай Кочкордон кеткендери канча эле?
Каңырыгы түтөй түшкөн Касымбала эне кайрадан комузун колуна алып, бу
күүсүн «Арман күү» деп чертти.
Кымбатым силер кеткенге,
Кырк жылдан мына, ашканбы?
Ошондон бери кабар жок,
Чын эле шорум катканбы.
Өпкүлөй берем дагы эле,
Өзүнөр жазган каттарды.
420

www.bizdin.kg

(К. Сактанов, «Ск» 12-декабрь, 1982-жыл).

ТОКТОГУЛДУН АРМАН КҮҮЛӨРҮ
Өктөбүр төңкөрүшүнөн мурун жашаган акын, ырчылардын ичинде Токтогулдун
өмүрү өзгөчө. Тепсе темир үзчү жигит курагында доого жыгылып, ак жеринен
алыскы Шиберге (Сибирге) айдалышы, андагы көргөн кордугу, качкандагы жол
азабы Токтогулдун чыгармачылыгында толгон токой армандар циклинин
жаралышына себепкер болгон. Бул армандардын бир даары «Кербездердин»
курамында мукам кайрыктуу күүлөр болуп чертилип, муңдуу ырлар менен
коштолгон.
Токтогулдун арман күүлөрүнүн ар бири өзүнчө өмүр, өзүнчө санжыра-дастан.
Акын Шиберден качып келип, эли журту менен көрүштү. Энеси Бурманын көзү
тирүүсүндө жүздөшүүгө үлгүрдү. Бирок, жалгыз баласы Топчубайды көрүстөндөн
тапты, сүйүп алган жары Тотуянын ордун сыйпалап калды. Мына ушул кубаныч
менен кайгы кайчылашкан жагдай комузда «Арман күү» болуп чертилген.
АРМАН

(Токтогулдун күүсү)

Токтогул Шиберден качып келатканда көргөн азап-кордугун ырдаган. Бул ырды
алгач казак жеринде казак агайиндердин сый-урматына жетине албай эреркеп
ырдагандыгы маалым. Токтогулдун арман ырын музыковед В. Виноградов
Алымкулдан жазып алган.
Түшүнбөйт эч ким тилиме,
Кондурбайт эч ким үйүнө.
Туулган карып экенмин,
Кайгылуу күндүн түнүндө.
Пааналап жатар жер таппайым,
Бастырманын түбүндө.
Курсагым ачка кубат жок,
Карын жан калар бекен тирүүгө.
Күкүк элем сайраган,
Күлүк элем жайнаган.
Күндө болуш манаптар,
Күнөөсүз кармап айдаган.
Күрдөөлдүү кыргыз элимди,
Күнөөдөн аман кутулуп.
Көрөр бекем кайрадан?
(«Музыкальное население Токтогула», М., 1961, 99-бет).
Токтогулдун бул арман ыры Калык Акы уулу тарабынан кошумчаланып, «Көчөдө
өлчү күнүмбү?» деген темада 1938жылкы жыйнакка киргизилген.
АРМАН КЕРБЕЗ
Жаратылыш, жан жаныбарга, адам пендесине узак өмүрдү шыбаа кылса, акыры
барып карылыктын капканына чабылары белгилүү. Ошол капкандын карыштырма
жаагынын азабын айтсаң: ооздон тишти күбүп, белден күчтү сыгып, көздүн курчун
кетирип, акылды кемитип... барган сайын куушуруп кысып, шалдырканды чыгарып,
акыр аягы көрөр күн, ичер сууну түгөтүп. көөдөндөн жанды алып тынат. Мына ушул
өмүрдөгү карылык белесинен ким кыйгап өткөн?.. Жашоодогу бул мыйзам ченемдүү
кубулушка эч ким кайдыгер карай албаган, акындар ырында, комузчулар күүсүндө
«карылыктын армандарын» жаратышкан.
421

www.bizdin.kg

Шибер тозогу Токтогулду мезгилинен эрте карытты. Аны акын «Арман
кербезинде» ырдады. «Арман кербезди» акын айтым күүлөр насилинде аткарган.
Акындын шакирттери Алымкул төкмө, Коргол ырчы да устатынын сынын бузбай а
дегенде кол ойнотуп, түрлөнтө күү чалып, аны ыр менен улап кетишкен. В.
Виноградов «Арман кербезди» ушул эки акындын аткаруусунда жазып алган.
««Музыкальное наследие Токтогула», 1972, 86—93-беттер).
Залкар комузчулар «Арман кербезди» кара күүдө аткарышкандыгы белгилүү.
АРМАН КЕРБЕЗ
Эргип черттим Токтогул,
Эсил жашты жоктодум.
Эртеге кеткен балалык,
Чиркин эстесем келбейт окшодуң.
Буруп чертчи, Токтогул,
Булбул жаш, бурулуп келбейт окшодуң.
Буурул болсом мейличи,
Мен, буралган жашты жоктодум.

АРМАНДУУ БУЛБУЛ
Күүлөр дайрасында куюлган булак сууларынын бир салаасы — «Булбул
темасы. Булбул сайрачу куштардын ичинде мукам, назик, жагымдуу добушу менен
айырмаланат. Ошол себептүү булбул куш акылмандыктын, чечендиктин,
ырчылыктын жана сүйүүнүн символу катары кабыл алынган. Токтогулдун акындык
өнөрүн баалаганда калайык калак «Тоо булбулуна» салыштырганы бекеринен эмес.
Бул кичинекей сүйкүмдүү чымчыкты комузчулар күүгө салганда эки максатты
көздөшөт: биринчиси, кадимки чымчыктын сайраганын кадыресе туурап чертүү;
экинчиси, коомдогу социалдык теңсиздикти ашкерелөө максатында чымчык менен
жыланды баш каарманы катары сурөттөп чертүү. «Булбул» темасы ар кыл: «Булбул»,
«Таң булбулу», «Булбул сайрак», «Армандуу булбул», «Армандуу чымчык», «Сары
барпы», ж. б. Токтогулдун «Армандуу булбул» аттуу күүсүн В. Виноградов Атайдан
жазып алган. Кыргыздын үналгысынын музыкалык алтын фондусунда «Булбулга»
байланыштуу чертилген күүлөрдүн дагы бир варианты — «Армандуу чымчык».
Күүдө жыландан балапандарын коргогон чымчыктын (булбулдун) аянычтуу
картинасы чагылдырылган. Бул кырсыкка каршы башка канаттуулар (күйкө, күкүк
ж. б.) да жардамга келишет. Комузчу ар бир каармандын (жылан, булбул, күкүк,
күйкө ж. б.) кылык жоругун, аракет кыймылын, добушун кол ойното жана
музыкалык каражаттардын (кыл кайрыктары) жардамы аркасында туурап,
төмөндөгү ыр саптарын айтып чертет:
Айда туусам айда жок,
Ак жылан сага не жаздым?
Күндө туусам күндө жок,
Көк жылан сага не жаздым?
Калып булбул а мен сайрап,
Ай талаага кетемин.
Кара кылдын а ак жылан,
Жалгандан кароосуз өтөр бекемин.
Учуп булбул а мен сайрап,
Учуп заар кетемин.
Уялбадың а ак жылан,
Жалганда уулсуз өтөр бекемин?
422

www.bizdin.kg

АРПАНЫН АЛА ТООСУНАН
Сөзү, обону Муса Бает уулунуку. Жигит менен келиндин махаббат сезиминен
жаралган ашыктык ыры. Бул ырды залкар комузчулардан тартып кыл тырмаган
ышкыбоздорго чейин комузда күү кылып да чертишет.
Арпанын Ала-Тоосунан,
Аркарын атсам зоосунан.
Ардактуу шумкар экен деп,
Ачсам дейм куштун боосунан.
Айлыңа күндө баргандан,
Артымды ойлоп чочунам.
Асылкеч сендей келиндин,
Айлантып өпсөм оозунан.

Кар кетпес Ала-Тоосунан,
Карасам кийик зоосунан.
Кадимки шумкар экен деп,
Кармасам куштун боосунан.

Калкыңа күндө баргандан,
Капырай минтип чочунам.
Кадыркеч сендей келиндин,
Кайрылып өпсөм оозунан.
АРСАР КҮҮ
1936-жылы
бүткүл
кыргызстандык
элдик
өнөрпоздордун
биринчи
олимпиадасына 335 адам катышкан. 60 өнөрпоз «мыкты аткаруучу» деп табылып,
акчалай сыйлык ыйгарылган. Алардын ичинде Ош облусунун Кызыл-Жар
районунан (азыркы Жаңы Жол району Кичи-Ак-Жол кыштагы) келген 80 жаштагы
комузчу Ныязаалы Борош уулуна биринчи орун берилген.
Ныязаалы сахнада жеңин чечип, көкүрөгүн ачып таштап, күүгө сөз кошуп,
комузду бирде ийнине чыгарып, бир аркасына келтирип, бирде жерге коюп, кайта
бооруна кысып түрдүү кыймылда чертип жатты. Ныязаалыны эл сахнадан кетирбей
үч жолу черттиришти. Мына ошол чоң өнөр жарышында мара талашкан «Арсар күү»,
«Шыңгырама», «Терс кагыш» деген күүлөр эле. Булардын ичинде элибиздин көркөм
маданиятында зор баага татыганы «Ныязаалынын арсар күү» болуп эсептелет.
Айта кетели, комуз дүйнөсүндө башка «Арсар күүлөр» да чертилет. Мисалы,
комузчу Эркесары «Тынардын арсар күүсүн» музыкалык алтын фондуга
тапшырганы белгилүү. Бирок, Ныязаалынын «Арсар күүсү» комузчулардын
репертуарында көбүрөөк орунга ээ.
Комузчу Шекербек Шеркул уулу «Арсар күүнү» кайырганда устатын минтип
эскергени бар: «Ныяз акем оң билегин чыканагына чейин түрүп:
Аксылыктын «Арсар күү»,
Атын таап черткенге,
Абдан жакшы арзан күү,
Черте албаган адамга,
Эң бир оор сарсаң күү
423

www.bizdin.kg

— «малак берип черткиле» деп нускоо таштоочу. Комузда кол ойнотсоң
Ныязаалыдай бол дегенге чындап көзүм жеткен эле».
«Арсар күү» маанисин комузчу Токтосун Тыныбек уулу таамай — так бере алган:
Кайгыга бүткөн арман күү,
Карыганда кайран күү.
Заманына жараша,
Зарын чертип калган күү.
Чер таратчу «Арсар күү»,
Черткендерге арзан күү.
Сайратып черте албаса,
Сары оору кылчу сарсан күү.
Так үйрөнүп алгыча,
Далай азап тартар күү.
Таасындаса үйрөнүп,
Табылбаган залкар күү.

(Менин устаттарым, Ф., 1983, 153—154-бет).

Акындан ашыра айтар сөз жок. Кошумчаларыбыз, «Арсар куу» — залкар
комузчунун өмүр жолунда 80-белестин ашуусундагы ой чабытынын күүдөгү
эстелиги гана.

АСАН КАЙГЫ
Адам менен жаратылыш ортосундагы карым-катнаш, байланыш алмуздактан
келеткан мыйзам ченемдүүлүк. Жан-жаныбарларга аёочулук менен мамиле жасоо,
табийгаттын көркүнө тартылуу жана аны аярлап урунуу тарбиясы кыргыз элинде
элдик оозеки чыгармалар аркылуу айрыкча насыйкатталган. «Жаратылыштан
керегиде жараша пайдалан, ашыкча сугалактык кылып бүлдүрүүгө барсаң алардын
убалы аттатпайт, жараткандын каргышына каласың, чөптү кор көрсөң, көзүңө
зыян» — деген сөз бар. Мына ушул накыл идеянын негизинде «Кожожаш» сыяктуу
поэма-дастандар жаралган. Эл оозунда кеңири айтылып келаткан «Асан кайгы
кейиши» ылакабы да өз заманындагы экологиялык насааткердин акылмандык оюн
тастыктайт.
Асан кайгы уламышы — бир катар түрк элдериндеги (ногой, кыргыз, казак,
каракалпак) орток чыгарма. Кыргыз калкындагы Асан кайгы жөнүндөгү айтымдар
адам менен жаратылыш ортосундагы ажырагыс биримдикти, адам менен
адамдардын ортосундагы социалдык абалды турмуштук жана философиялык
талдоолорго алган элдик оозеки чыгарма. Анда адамдарга, айбанаттарга, дегеле,
жанды жаныбар аттууга боор толгоо, алардын оор абалына кейип кепчүү,
кыйынчылыктарга тең орток болуп кайгысын бөлүшүү сыяктуу боорукерлик,
камкордук сезим бар. Ушул сезим башкаларды да боорукерликке чакырат, он сегиз
миң ааламда жашап, күн көрүп жаткандарды биргелешип өмүр кечирүүгө үңдөйт.
Асан кайгы жашап өткөн мезгил «Казактар Оролдон Балкаш көлүнүн айланасына
жаңыдан келип орногон Жаныбек хандын заманы (1450—1460-жылдар) болуу
керек» — деп болжолдойт Белек Солтоной уулу. («Ала Тоо», № 11, 1988, 106-бет).
Элдик санжыра-баяндарга караганда Асан кайгы Жаныбек кандык кылган
замандарда Токтогул ырчы, Толубай сынчы, Акыл Карачач, Жээренчечен, Алдар
Көсөө менен бир мезгилде жашаган. Эчен кылым өтсө да, элибиздин эсинде
ысымдары бекем орун алган бул даанышмандардын ичинде Асан кайгыны акынырчы, чебер комузчу катары экология жарчысы деп айтууга негиз бар. Башкасын
айтпаганда да, «Керме-Тоо», «Карача Торгой суу кайда?», «Кер-Өзөн», «Ысык-Көл» ж.
424

www.bizdin.kg

б. сыяктуу салт күүлөрдүн башаттары Асан кайгыдан келаткан музыкалык мурастар
экендиги талашсыз.
Манасчы жана фольклорист Ыбырай Абдыракман уулу Асан кайгы
уламыштарынын бир нече варианттарын жыйнаган. Анда Асан кайгынын жанжаныбарлардын турмушунда кайгырып, кейип-кепчиген боорукер адам экендигине
караганда сынчылык жагы көбүрөөк айтылат. Ал Желмаян минип жер жүзүн
кыдырып, сынап жүрчү имиш. Төлөн Мырза Асан кайгынын кеңеши менен
буудайыкты (хандын кушун илип кетип жүргөн) атып түшүрүп, хандын берген
алтын, күмүш, айдай сулуу кызын албастан: «мага Токумдай жер, жарымдай суу
бериңиз», — дейт. Жаныбек буга макул болот. Асан кайгы эли журту менен Сырдан
көчүп Чүйгө, андан Кочкор, Нарынга түшүп, андан Текеске барып, акырында ҮчКүбөк жерди жактырып туруп калат. (Илимдер академиясынын кол жазмалар
фондусу, инв. 427/1640, 112—116-беттер).
Тилчи-окумуштуу Карасай уулу Кусейин Асан кайгы деген ысымды төмөнкүчө
чечмелейт: «Асан кайгы — уламыш боюнча акылман, ойчул, абдан боорукер адам.
Элдин оор турмушунда абдан кабатыр болот. Эл бейпил турмушта жашагандай
жайлуу мекен издеп, жер кезип жүрүп «каза болгон делет». («Өздөштүрүлгөн
сөздөр», Ф., 1986, 44-бет).
Кыргыз баласы атам замандан мал менен күн көргөн, мал менен оокат кечирген
эл. Кар калың түшүп, суук күчүнө алган жылдарда кыш камылгасынан энөө журт
көбүрөөк жабыр тартуучу: бир жагынан илдет чалып адамдардын өмүрүнө забын
келсе, бир жагынан төрт түлүккө жут келчү. Ушундай кыйын кезеңде айтылган
«Асан кайгы кейиши» деген накыл сөз бар:
Салган тамы жок,
Кылган камы жок,
Алган даны жок,
Баккан малы жок,
Мал багарга алы жок,
Көзү-башын көгөртүп,
Баягы көгөөн байкуш кантти экен?
Көрө турган көзү жок,
Чымын байкуш кантти экен?
Таразасын көтөрүп,
Тарбаңдаган шор тумшук,
Ташбака байкуш кантти экен?
Боору жерге жабышкан,
Баса албаган балчактап.
Бака байкуш кантти экен?
Куйругу жок, жалы жок,
Кулан байкуш кантти экен?
Боорунда буту жок,
Жылан байкуш кантти экен?
Оргон-жыйган чөбү жок,
Эчтемеге эби жок.
Доңуз байкуш кантти экен?
Кирер эшиги жок,
Корголор тешиги жок.
Коңуз байкуш кантти экен?
Сууга муздап,
Сөөгү сыздап.
Көргүлүктү көргөн чыгар,
425

www.bizdin.kg

Балык байкуш кантти экен?
Жайлоодо жабуу албаган
Арык байкуш кантти экен?
Курт-кумурска үйү жок,
Куурап баары өлгөн чыгар,
Өлбөсө да байкуштар,
Көргүлүктү көргөн чыгар.
Жанын сууга жашырып жүргөн,
Жаян байкуш кантти экен?
Колун алып бооруна,
Коркуп качып жүргөн.
Коён байкуш кантти экен?
Уясын кар баскан чыгар,
Шору таштай каткан чыгар.
Муздап карга жаткан чыгар,
Чымчык байкуш кантти экен?
Ээси жок багарга,
Элик байкуш кантти экен?
Жерге-сууга жукпай жүргөн,
Жейрен байкуш кантти экен?
Бөрү мунун душманы эле,
Бөкөн байкуш кантти экен?
Кара таштан жай алган,
Таштан башка үйү да жок эле.
Үй оокаттын бири да жок эле,
Кийик байкуш кантти экен?
Чилде түштү, кыш болду,
Суунун баары тоңуп, муз болду.
Каз өрдөктөн канча өлдү экен?
Каркыра байкуш кантти экен?
Оокат кыларга эри жок,
Отун аларга эби жок.
Чапаны жыртык, жеңи жок,
Жесир байкуш кантти экен?
Жеңесинен жеме угуп жүргөн,
Көңүлдөн калгыс кеп угуп жүргөн.
«Жетим шүмшүк» деп угуп жүргөн,
Кийими жок жылаңач болсо,
Тебетей жок жылаң баш болсо.
Көзүнөн мончоктоп жаш агып жүргөндүр,
Жетим байкуш кантти экен?
Бай-бай, оокат ай,
Жок болсо мал кыйынын кантейин.
Табылбаса нан кыйынын кантейин,
Ажал жетип өлгөнчө, аманат чиркин.
Жан кыйынын кантейин!
Сууга муздап,
Сөөгү сыздап.
Чалбарларын кие албай,
Чалдар байкуш кантти экен?
Байпагын кие албай,
426

www.bizdin.kg

Басып жүрө албай.
Балдар байкуш кантти экен?
Келини тил албай,
Кепичин кие албай.
Не кыларын биле албай,
Жөн басып жүрө албай.
Кемпир байкуш кантти экен?

Алтын ордонун хандарынын бири Жаныбектин тушунда Моңголдордун
кысымына туруштук бере албаган көчмөн калк 06 дайрасынын боюна сүрүлгөн. Жер
оошкон уруулардын бири — кыргыздар болуп, алар бөлөк эл бөтөн жерде аймактын
жаратылышына жана турмуш тиричилигине көнө албай абдан кыйналышат.
Ошондо Асан кайгы:
Мурунга кирсе барбайтып,
Эрдине тийсе калбайтып.
Кармаса колго көрүнбөйт,
Мунун чаккан жери билинбейт

— деп аптап, кургакчылыктын азап-тозогуна кабатырланып, обозгер чекчү экен.
Асканы асман челген тоосун, көк салкын аба тунук суусун эңсеп: «Канткенде эли
журтумду өз мекенине жеткирем» деген ой башынан кетпейт. Жаныбек Анжыян,
Ташкен, Ысар, Бадахшан, Үргөнч, Хива, Сары-Арка, Кара-Тоо, Ала-Тоо, Астрахан,
Крымга чейинки аймактарга бийлик жүргүзүп турган Жаныбек Ала-Тоодон оошуп
барган асан кайгынын азгантай элин кээде эрмектеп, кээде басмырлап, ар кандай
буйруктарды берип, аны аткарбаса опузага да ала берчү. Асан кайгынын Төлөн деген
уулу да атасын тартып сөз билги, чыйрак чыгат. Бир күнү Жаныбек хан Асан
кайгыны чакыртып алып:
— Эч нерсеге кейибеген, ачуусу келбеген адам болобу? — деп сурады.
Асан кайгы:
— Аны биздин Төлөн мырзадан сынап көрүңүз, — деди. Хандын буйругу боюнча
Төлөн Салбырынга чыккан күнү анын байлоодогу Карагер күлүгүнө эки жигит
учкашып, жайдак минип, аябай тердетип Төлөндүн астынан чаап өтүштү. Төлөн бул
эргулдарды токтотуп:
— Тердик салып, ээр токуп минүүңөр экен баатырлар, көчүгүңөр жооруп калды
го?! — деди аяп.
Бул окуяны уккандан кийин Жаныбек хан Төлөндү дагы чакыртты:
— Кечээ эки тентек сенин атыңды жайдак минип, ойго-тоого чапкылап, кыйнап
койгон көрүнөт, сен аларды көрдүңбү?
Төлөн:
— Таксыр ханым, көрдүм, — деди.
— Көрсөң ээнбаштарды неге жазалабадың, сен эмес менин ачуум келди, — деди
хан.
— Атам Асан бирөөнүн көңүлүн оорутуп, шагын сындырба, анан касал
туталанып ачуулуу болбо деген. Мен атамдын айткан акылын так орундатышым
керек, — деди.
Хан Асан кайгыны чакыртып алып, дагы бир шумдуктун башын кылтайтты:
— Жакын арадан бери бир кырсык пайда болду. Качан куш салууга чыксам
чоңдугу ителгидей бир неме куушурулуп келип, кушумду жара тебет да асманга
кайкып көздөн кайым болот. Мунун сырын билесиңби?
— Бул укмуштун сырын Төлөн мырза табат. Куш салганда аны кошо ала чыккын,
— деди Асан кайгы.
427

www.bizdin.kg

Атасынын айткандарын көңүлгө бекем түйгөн Төлөн мырза хан менен бирге куш
салууга чыкты.
Бир убакта хандын алдынан кыргоол учту, хан колундагы кушту таманга кагып
шилтеп калды. Куш жергемдеп жетип, чалкалап илип аларда асмандан бир
кичинекей ак неме куушурулуп келип, кушту бөлө тепти да, кайра асманга атып
чыкты. Даяр турган Төлөн ат үстүнөн тигил шумдукту текөөргө атып, тегерене
калганда бөтөгөсүн жара атты эле, баягы тегеренип келип, хандын астына түштү.
Төлөндүн эрдигине ыраазы болгон хан алдына күлүк ат тартып, үстүнө жаннат ичик
жаап, алтын-күмүш дилде тартуу кылды. «Элимден эл бөлүп берейин», — деди.
Төлөн эч бирин алган жок.
Хан:
— Деги саа эмне керек? — деп сурады.
Төлөн:
— Таксыр ханым, сизге ылайык келсе темингидей жер, жарымдай суу, томуктай
тоо сурайым, — деди.
Жаныбек хан:
— Аягы мына бул Кызыл-Жар, Семей, аягы Алтайдан каалаган жериңди ал, —
дейт.
Асан кайгы уулунун чыйрак тың чыкканына ыраазы болуп, батасын берди.
Ошентип, өз урук-туугандары менен батыштан — Сыр боюнан, Чыгышка — АлаТоого карай багыт алып көчүп жөнөшөт.
Эдил кайда эл кайда,
Жайык кайда жай кайда?
Жалаң аяк шорлууга,
Даңгыраган жол кайда?
Же:
Эдил кайда тоо кайда,
Эмил кайда зоо кайда?
Карача Торгой суу кайда?

деген ырлар, күүлөр эл жерин эңсеп, кусадарлыгы артып, зар-муңу күчөп
келатканда жаралган.
Аттуу-жөөлүү, арып ачып келаткан элди баштап, мал-жанга жайлуу, жашоого
ыңгайлуу жерлерди баамдан өткөрүп, аны ыры менен сынакка алып келе беришет.
Иле боюна келгенде айланага аркы-терки көз чаптырып, колуна комузун алып, муң
чайган кыл кайрыктарын жаз жамгырындай себелей минтип ырдаган экен:
Кулдур-кулдур кумдак чач, Арасынан аккан сел. Аягы деңиз, дайра көл, Иленин
башы Үч-Арал, Төгөрөгү чалкар бел. Тулпар минип туу ушап, Чалкып жатса кайран
эл. Тоосу шибер, токой чер, Күндөрдүн бир күнүндө Айдап чыгар душман эл,
— деп, келечекки эл камын ойлоп: «бул жер бизге түбөлүк жер боло албайт»
деген бүтүмгө келет да, көчтү андан ары улайт. Иледен өтүп, Сары-Аркага келгенде
кошунду дагы бир аптага тыныктырып, жер сырын чалып, арка-белин аңтара
караган соң:
Бетеге белден буралып,
Туш-туштан тунук суу агып,
Карчыга шумкар куш салып,
Эндекей тартып эр азып,
Тарчылык заман болгондо,
Эли кетер сандалып,

428

www.bizdin.kg

— деп, бул жерден да кынтык табат, элинин келечек тагдырына убайым тартат.
«Бул жер да бизге жер болбойт» деп, дагы сапар улаган. Казактын көз жетпеген
кенен талаасына келгенде ырдаганы:
Элкин-элкин, элкин тоо,
Элкин тоого мен чыгып
Чыгыш жакка карасам
Эл карасы көрүнбөйт!
Көлдө жаткан көп өрдөк
Ылаачын тийсе бөлүнбөйт.
Түндүгүнө карасам,
Боз мунарык, көк түтүн,
Кол экени билинбейт.
Же, жашарып жаткан тулаң чөп,
Жер экени билинбейт.
Батышына карасам,
Адырлуу чоку арсайып,
Кашаа болуп калыптыр.
Мусулман барбы, жоо барбы?
Же, андан ары тоо барбы?
Түштүгүнө карасам,
Же, жапырайган адырбы?
Кыжылдап жаткан кытайбы?
Буралып көккө бөлүнүп
Же, тоосу күйүп тутайбы?
Мындай чөлдүү жерлерде,
Эли ачтан жутайбы?
Ушуякты бет алсам,
Менин сапарым карып узайбы?
Көч жолу жүрө-жүрө Ысык-Көлгө алып келген. Асан кайгы Көлдү көргөндө
өмүрүндө бир жолу жылмайган экен. Көлдү кыркаар курчаган күңгөй-тескей КермеТоолорду, кеңирсип жаткан жайлоо-төрлөрдү, шаркырап аккан сууларды, Көл башы
Кызыл-Кыядан, Көл аягы Кызыл-Омполдон жорткон атыр жыттуу салкын желин,
дүпүйүп жаткан токойду көрүп, көөнүнө толтуруп, ата-баба конушуна ак сарыбашыл
айтып, түлөө өткөрүп, эли журутунун маңдайында шартылдата «Керме Тоо» деген
күүсүн чалып, аны төмөндөгүдөй ыры менен коштогон дейт:
Керме-керме-керме тоо, Керме-Тоонун сары өзөн, Туура суунун баары өзөн. Отучөбү жок туруп, Малы семиз Керме-Тоо. Упа-эндиги жок туруп, Кызы сулуу КермеТоо. Жылтырканы, шыбаш, Жылып аккан булагы, Шаркырап аккан булагы,
Шамалынын ынагы. Кылдырап аккан булагы, Кымызынын ынаш. Үч Каркыра, Көк
дөбө, Эми бизге жок дөбө. Арта салып кеткенге, Арканчы болуп кетсекпи? Жая салып
кеткенге, Жамынчы болуп кетсекпи?
Ошентип, кыргыз уругунун бир бөлүгү бабалардын киндик каны тамган АлаТоосуна кайтып келишип, Ысык-Көлдү байырлап калышкан экен. Асан кайгынын
өлөр алдында айткан керээзи боюнча сөөгү касиеттүү Ысык-Көлдүн адам жүрбөй
турган бир аралына коюлган экен. Асан кайгы урпактарына боорукерликтин,
адамкерчиликтин, кайрымдуулуктун санаттарын калтырган. Алар макалылакаптарга айланып, тарбиялоо усулуна өткөн: «Улугу адил болбосо, убара тартат
эл карып», «Жамандарга айтылган алтын, каухар сөз карып», «Карга сүйөт баласын
аппагым деп», «Бир үйдүн мүйүзү сынса, миңиники зыркырайт», «Кудаадан
буйруксуз кумурсканын буту сынбайт», «Жок болсо мал кыйынын кантесиң,
табылбаса нан кыйынын кантесиң?», «Куйругу жок жалы жок кыш чилдеде кулан
429

www.bizdin.kg

байкуш не болот?», «Огу чөбү жок туруп, малы семиз Керме-Тоо, Упа, эндиги жок
туруп, кызы сулуу Керме-Тоо...»
ТУУГАНБАЙ АБДИЕВ

ЗАЛКАРЛАР
БЕКНАЗАР КУУДУЛ

(1881 — 1953)

Ал убакта артисттер айылга сейрек келер эле. Эми ойлосом Кетмен-Төбө
өрөөнүнүн жолунун алыстыгына жана татаалдыгына байланыштуу турбайбы. Анда
көбүнчө райондук өздүк көркөм чыгармачылык тобунун өнөрпоздору келип
турушчу. Алар Бекназар Арзымат уулу, Сарыкунан Дыйканбай уулу, Кадыркул
Райымбек уулу жана башкалар эле. Көрсө радио, телеси жок элдин жан кумары
ошол кишилердин өнөрү экен. Бизди жыргаткан, боорубузду тырматкан да албетте,
Бекназар куудул болчу. Ал «он эки улуттун тилин билем» дечү. «Улуттары» жанжаныбар айбанаттар эле. Бекназар бир эле маалда үч-төрт иттин талашканын, бир
эле маалда беш-алты мышыктын мыёлогонун туураганда, көрбөй туруп уксаң куду
ит менен мышыктын өзүндөй болуп калчу. Талкан, каймак жегенде салааларын
бирден соруп, анан кудум жеп аткансып алакандын алды-артын тили менен жалап
өзүңдөй кылып көргөзчү. Бай менен кедейдин «сакалдаба, сакалдаба» деп
мушташканы, деги эмнени туурабасын көзүңө элестетип, болуп жаткандай көргөзөр
эле.
Бекназар бою пас, башы таз, эки бетинин чүкөсү чыгып, уурту чуңкур, көзү
чекчейип жээги кызыл, сүйлөсө тили такылдак эчки-теке болуп какылдап... койчу
кебетесин көрсө адам эмес маймыл да күлмөк.
Бекназардын өнөрүн туурап гана көрсөтүш керек, бирок анын өзүндөй туураш
мүмкүн эмес. Ал эми кыймыл аракетин кагазга түшүрүш андан да татаал, ошентсе
дагы окурмандарга аңгемелеп берүүгө аракет кылып көрөйүн. Бекназар минтип
баштачу эле:
— Ата-энем мен төрөлгөндө эле өлүп калып, бешикте жетим бойдон калгам. Үч
жыл итий болдум, үч жыл май ичме болдум, үч жыл куу далы болдум, үч жыл ич
өтмөк кесел болдум, кыскасы он эки жашка чейин бешикке жаткан бечел болдум.
Бир күнү курман айтта жеңем мени бешикке бекем таңып:
— Желмогуздай болуп сүйлөп ийбей үйгө баш-көз болуп жат, биз айттап келебиз,
— деп кетип калды. Жеңем кетери менен айылдын кыз-келиндери биздин үйгө
кирип:
— И-ий, булардын үйүндө кудайдын улуу күнү эчкимиси жок турбайбы, казанын
сууга бастырып койюшкан го дегенинен, — мен чычалап кетип:
— Үйдө мен бар, ашканада боорсок бар, өзүңөр да жегиле, менин оозума да сала
кеткиле, — деп бешиктен сүйлөп ийдим.
«Апа-а!» деп чогуу бакырып эшикти карай атып жөнөштү, бешик жабуунун
тешигинен көрүп турам. Бирөөсү кептеле түшүп, мен жаткан бешикке чалынып
оңкосунан кетти эле бешигим кырынан жатып калды. Бакырган бойдон баары
качып кетишти, мени өйдө кылып койгон киши жок. Кырыман жатам, уурутуман
шилекейим чубуруп атат, анын үстүнө күлтүктүн оозу тайып кеткен... Бир кызык
болуп аралашып жатам.
Оо, бир убакта жеңем келди, боз ала чаң, кумсарып. Көрсө айттагандар — «үйүңдө
желмогуз бар экен, жүрөгүбүз түшүп өлүп кала жаздадык» — деп көкүтүп
430

www.bizdin.kg

коюшуптур. Жеңем кирип келип эле сөөмөйүн уурутума салып, оозумду чоё
баштады. — Ии өлүгүңдү көрөйүн чүчөө! Ой, мен сени сүйлөбө дебедим беле
куураган чүчөө! Башымды кыймылдатканда сөөмөйү тишиме илине түштү эле
чайнап ийдим. Колун сууруп алып эки жаагымды ийлей баштады, мен эки бетимди
алмак-салмак тосуп атам. Жеңем:
— Өлүк-тиригиңди гана көрөйүн чүчөө!
Мен:
— Ой энеңди гана... Ж...ап...
— Эмне дейт өлүгүңдү гана көрөйүн, о көтүңө көк баш чыксын.
— А сеникине ак баш чыксын!
Ал аялча, мен эркекче ашатып жатам.
— Талаада кал өлүгүңдү көрөйүн, бешиктен чыгарам!
— Чыгарсаң чыгара бер, мен да коркпойм!
«Мына эмесе, мына эмесе» — деп чечип атып:
— И-ий, өфф өлүгүңдү көрөйүн, — деп үстүмө жаба суу куюп, бир сыйра чайкап
алып: — Ме, мынабу шым болот кийип ал — деп шым дегенин ыргытты. Аны мен
өмүрүмдө кийип көргөн эмесмин. Эл кашатынан кийсе, мен эки багалегинен кийе
баштадым.
— Андай эмес мындай кий — деп, жеңем кийгизип, ычкырын байлап туруп
түртүп жиберди эле, а дегенде босогого бир тийип, эшикке сүйөнүп, эшикке чыгып
кырчоону кармап, анан текилдеп жүгүрүп кеттим, жердигинен чыйрак окшойм.
Ошентип жетимдик тиричилигим башталды.
Кара курсактын камынан башка кайгы жок. Түтүн аңдыйм да, коюлаганда кирип
барам. Айлыбызда ашкан бай, башка чукак абышка, кемпир бар эле. Бешим ченде
чаркарында бир улагын бакыртып мууздап атыптыр. Буйруса кечинде кошо жейт
экенмин деп аңдып калдым. Адатымча түтүн коюлганда эле:
— Ассалаумаалейкум! — деп саламды чоё айтып кирип бардым. Кемпири:
— Иий, желмогуздай болгон өлүгүңдү көрөйүн! Ой, эмне келдиң?!
— Эт жейин деп келдим, сорпо ичейин деп келдим, — деп такылдап атам.
— Эт жебей балакет же! Сорпо ичпей мээнет ич! Өлүгүңдү көрөйүн.
— Ики, эттин эле өзүн жейм, сорпонун эле өзүн ичем...
Абышкасынын жаны чыгып кетти окшойт:
— О желмогуз кейиптенген атаңдын оозун урайын, жогол, көзгө көрүнбөй! — деп
таягын шилтеди эле эшикке чыга качтым.
— Кишиге жөн да тамак жедиртпейт! Өчүр отту, эртең менен жейбиз! — деп
кемпири экөө жатып алышты, отту өчүрүшүп.
«Ушунун баарын силерге жедирип коюп кантип карап турайын» деп тигилер
чала уйкуга киргенде үч мышык болуп мыёлой баштадым. Мышыктын атасы, апасы,
баласы болуп...
Эшиктин керешкесинен мышыктай болуп дүп-дүп этип секирип түштүм.
Абышкасы ойгонуп:
— Э кемпир, балээ баскыр, мышыктар жүрөт, ой, казанга түшүп кетпесин, турчу!
— Ой, казанга жалпак мис табакты кийгизе жаап, үстүнө капкак, анын үстүнө
кесе-песелерди коюп койгом.
Эттин дайынын толук түшүнгөндөн кийин, капкакты үстүндөгү казан-аяктын
дабышын билгизбес үчүн мышыкча «мыё» деп улам алып атам, капкакты да
ошентип алдым. Куураганда алиги жалпак мис табак чыкпайт. Мыёлоп тыягын
тырмалайм, быягын тырмалайм. Айлам кеткенде эки муштумумду түйүп туруп
табактын бир жак четин сүрө бастым эле, чекеси чекеме шак дей түштү. «Мыё» деп
барып жыгылып калдым. Жаным кыйналганда үнүм мышыктын үнүнө окшобой
жоон чыгып кишинин үнүндөй болуп кетти.
431

www.bizdin.kg

— Иий өлүгүңдү көрөйүн! Эркек мышык окшойт — деп тура баштады. Кийгеним
жалаң этимде таар чепкен, белимди ууктун боосу менен курчанып алгам. Кемпир
турганча эки, үч жиликти койнума салып ийдим. Ысык экен, териме жабышып
калды. Кемпир таягы менен жер сыйпалатып келатат. Таягынын бир учу менин
бөйрөгүмө тийип кача албай, анан, төрөлгөндөн бери алынбаган тырмагым менен,
колумду таякты бойлото жылдырып барып мышыкча «чырр» дей түшүп колун
апчып алдым да төр жакка өтө качтым. Кемпир бир бакырып алып коломтодогу
көмүлгөн чокту чыгарып, куурайды тамыза баштады. Оң капшытты кемпир тосуп
калды, ашкана жак менен качайын десем он эки карыш казан бар экен, андан өтө ала
турган эмесмин. Акырын капкагын ачсам, төрт эли бөксө айран уютуп койгон экен,
ошого түштүм. Капкакты алаканым менен таяп көтөрүп тик турам, ошондо айран
толкуп улам оозума кирип атат. От жарык болгондо эле кемпир:
— Казандын капкагы да кыйшайып калганбы, — деп мен жакка басканда,
айранга кирип кеттим. Кемпир нес болуп турса керек, ал капкакты алары менен
«ааа!» деген боюнча чоюлуп барып кулап түштү, чалы жуурканга кире качты. Мен
казандан секирип чыгып эле, үстүмөн айранды шорголотуп качып жөнөдүм, мени
кууган иттер жолдо калды сарыккан айранды жалап, жуктап. Эртеси келсем чоң мал
союп түлөө өткөрүп атыптыр.
— Э, байбиче көрүмчү кандай көрүндү, — деп сурап атышат.
— Айланайындар... силер сурабагыла, мен айтпайын...
— Акылыңды токтотуп айтсаң эми.
Экилүү кемпир ого бетер онтоп:
— Айланайын... түн ортосунда турсам казандын капкагы кыйшайып калыптыр...
ача салсам эле... ии, айланайын... эки көзү эки ушундай бар — (колун аяктай кылып
көрсөтүп) тили так ушундан наркыдай, (оң колун сунуп, сол колун кекиртегине
коюп) аппак... казандан чыгып учуп кетти! Мен алар менен дагы кардымды тойгузуп
алдым.
***
Бой жетип жигит болгондон кийин Анжиян багытына жол алдым, иштеп оокат
таап келейин деп. Базар-Коргондун Акманында эки сартка кошулуп жоңгучка (беде)
чаап, байлаштым. Бир ай иштегенден кийин, акы бөлүштүрүүгө келгенде
иштегенимен ичкен-жегеним көп болуп кайра карыз болуп калдым. Айылдын
четинде чөп алачыкта жашайт элек, күздүн аптап күнү. Үчөөбүздүн ортобузда
жалгыз нан, «алың, алың» — деп экөө ала албай атканда мен ала коюп нанды таз
башыма сүртүп-сүртүп коюп койдум.
— Өлла! Ал, өзүң жең! — деп этегин кагынып тура качышты. Кайра келишип
коркуратмасынан тартып:
— Бекназар акамиз юда ям кызыкчы киши, аа! — деп каткырып калышат. Алма
бугин тарбыз, каун апкелер экан, — деп деле күлүшөт. Мейли ушуларды бүгүн бир
чычкактатайынчы деген ой менен күндүз коончуга бардым. Учурашкандан кийин
дарбыз, коондорун көргөндө атча кошкуруп үркүп кеттим.
— Аа, нема болду?
— Өңү жаман экен, коркуп атам, мен оо аркадан, тоонун арасынан келдим,
мындайды көргөн эмесмин — деп итиреңдеп, селтилдеп атам.
— Ээ, кохмаң, кохмаң. Бул коондун сабагы.
— Ии, тамагы ушул турбайбы? Ушунусу менен суу ичеби?
— О паччагар, сабагы деяпмын. Бир коонду союп:
— Бул даны...
— Ии жаны ушулбу? — Богогу болкулдаганча күлөт.
Коондон тойгончо жедим.
432

www.bizdin.kg

— Бакка юриң, — деп ээрчитип алды. Баратып кара чаар дарбызды көрүп үркүп
кеттим.
— Э, аке! Бул чарала эмне? Дагы аябай күлүп:
— Ол тарбыз.
— Муну эмне кылат?
— Ону адам йейди...
— Я апаа! Эй, бул адам жейби?! — деп коркуп, коончунун аркасына айлана
качтым.
— Я паччагар адам минтип йейеди, — деп бычагы менен тиле баштады.
— Оой, кан агып атат! — деп ийдим. Ого бетер мени шылдыңдап күлүп, анан бир
коон, бир дарбыз берди. Алып келгенден кийин эки сарт аябай жешти.
— Бекназар акамиз кечкурун ям тарбыз, каун апкелер экан, — дешип карк болуп
атышат.
— Кечинде да апкелем, — дедим.
Кечинде дагы баягы коончунун аңызынын четине бардым. Түнкүсүн асманда ай
жарык. Арыктын жээгине энеден туума чечинип, шымымдын эки багелегин
чырмоок менен байлап, багалекке коон, дарбыздардан салып, өзүм капкара ылайга
оонап, бети-башыма да аябай шыбап, желмогуздай болуп, шымды куржундай кылып
ийниме асынып келе жатсам, алиги коончу богогунун астын көрбөйт. Бир колунда
таягы, бир колунда ити жулунуп келе жатат.
— «Ал, ал» — деп айдактап коёт, ит мени карай жулунуп ээсин дегдеңдетип
сүйрөп келе жатат. Бир чоң дарбызга далдаланып шакка жата калдым. Ит аябай
жулунуп жаныма жакын келгенде, эки колумду жогору сунуп, шарт тура калсам ити
чалкасынан кетти. Коончу кошо кулады. Ошону менен качып алачыкка келсем, эки
сарт кебетемден коркуп төргө өтө качты.
— Оо, коюң ээ, — деп үркүп болушпайт. — Нема булди Бекназар ака?!
— Э, кутурган ит менен алыштым.
— Э, кутурган итиңиз нима?
— Кутурган ит тиштеп алса адам мендей жылаңач болуп жүгүрүп калат.
— Оо, шарманда! Сизди тиштедиби?
— Мен тиштетпей кутулдум. Адамдар келип арачалап аман алып калды. Кана
коондон алгыла.
Экөө дарбыз, коондон дагы аябай жешти, нан жок жалаң жеп атышат.
— Бекназар ака! Алиги итиңиз кайда кетти?
— Ушул эле арада болуш керек.
— А, шарманда! — Экөө корко баштады. Алачыкта коркуп жатып көзү илинип
кеткен учурда, тескери карап «ррр» деп » итти туурап койдум. Бирөө селт дей түшүп:
— Э алиги кеп капты! Беркиси кыстала баштады.
— А, Бекназар ака! Бейшеп кылгым кепта...
Заарасы кыстаган окшойт.
— Эшикке чыкпа. Ит келсе жаман, алачыктан коё бере бер,— дедим.
Бир маалда беркиси:
— Бекназар ака! Меники «каттакана» келяпту. Анын чоң заарасы келиптир.
— Э коё бере бер, эртең алачыкты которуп тигип алабыз, эшикке чыкпа, ит
жаман дедим. Татыратып эле коё берди. Алачык айылдын жанында эле, эшикке
чыга калып эле:
— Мандикер сарттар алачыктын ичинде тил албай чычып атат, — деп үнүмдүн
бардыгынча чарылдай кыйкырып жөнөдүм. Экөө качкан боюнча караңгылыкка
кирип жоголду. Таң атканча аңдып жатсам келбеди. Бир топ буюмдарын, акчасын
таштай качкан экен, аларды алып, эми айылга кетейин, чайканадан чай иче кетейин
433

www.bizdin.kg

деп кайрылсам баягыл экөө бакырайып ошол жерде олтурушат. Шашып калдым.
Самоорго, чайга жабылышып келаткандарга карап эле:
— Түндө эки сарт качырдым. Алачыкка килейтип чычып коюшуп жок, — дегенде
алиги экөө жылып жөнөдү. Ошентип алардан кутулуп, араба жалдап түшүп ҮчКоргондун базарына келдим. Башымда жыргаган чачым жок. Сартарашканага
(чачтарач) кирип баш кийимимди алып күзгүнүн алдындагы отургучка олтурсам
чач алгыч сарт мени карап боору эзилгиче күлүп:
— Э бурадар, мунун нимасын аламан, — деп кайра күлөт.
— Сиз ала бериңиз, мен бүтүн баштуулардыкынан эки эсе көп төлөйм, бирок
башымдагы сөөл бар, кесип алсаңыз өлүп калам, жаным ошол жерде деп кебете
кешпиримди бузуп, теке болуп бакылдап койдум. Ал мага алаксып атканда күзгүдөн
карап, сөөлгө устара жакындаганда башымды ийкеп ийсем, сөөл кесилип кан
жаагыма куюла баштаганда, көзүмдү аңтарып кулап кеттим. Чач алгыч: «ой даат» —
деген боюнча үстүмөн аттай качты. Жоолуктун бир учуна түйүп ийнине арта салып
койгон акчасы жерде жатат. Ал кетери менен «кур кетпейин» — деп пулун чөнтөккө
уруп койдум.
Базарлап бүтүп, Үч-Коргондун көпүрөсүнөн өтүп бара жатсам, алиги чач алгыч
эки-үчөөнү ээрчитип келе жатат. Алар жакындаганда бир көзүмдү жумуп, оозумду
кыйшайтып малакайымды баса кийип алсам, тегеренип эле мени карайт. Өзүм
жинди кебетеленип:
— Нима карайсыз?! — десем:
— Йок, сиз эмес, сиз эмес — деп басып кетти.
Мен элдин арасына житип жоголдум.
***
Базардан айылдашым жолугуп, эми кетели деп гар-гарга (бозоканага) кирдик.
Мен жолдошума: «мен дудук болуп калайын, сен котормочу бол» дедим, ал чыйрак
неме эле макул болду.
Кирип барып: «Па-па-па-па» деп баштык менен бозо сүзгөндү туурадым. Кемпир
чочуп кетип:
— Иий өлүканаңды көрөйүн, дудуктан эле кыйын корком, — деп ийди.
— А-па-а-па, ап-ап-аппа! — өзүмдү муштумум менен төшүмө бир урдум.
— Ийи өлүгүңдү, эмне дейт?! Жолдошум кемпирге:
— О кокуй тили сүйлөбөгөнү менен баарын билет тилдебеңиз, ачуусу жаман, —
деди.
— И, мейли тилдебейин.
Анан мен:
— Аппай. Тап-тап, пүлүп... түлүү...
Кемпир:
— Эмне деп атат?
«Котормочум»:
— Мындай чоң аякка бозо куюп, талкандан минтип чалып ичем, — деп атат.
— Ии мейли, талкан деле бар. Ошол чоң кара аяк менен шашпай отуруп үчтү
талкан чалып ичтим. Тойгондон кийин кемпирге карап, башбармагымды сөөмөйүн
ортонумдун ортосуна киргизип:
— Апа-апа, пишш олло — деп бата бердим.
— Эмне деп атат?
— Кыз төрөп алсын деп атат...
— Иий, өлө кал, эми кыз төрөмөк белем!
Мен кайра «апа-апа чишш алло» — деп, сол колум менен оң колумдун чыканагын
кармап муштумумду түйүп, башын кыймылдатып койдум.
— Эмне дейт? «Котормочум»:
434

www.bizdin.kg

— Анда эркек төрөп ал деп атат. Кемпирдин ачуусу келип:
— Дудук болгон өлүгүңө отурайын, мени карыганда төрөп ал деп
шылдыңдаганын кара! Батаң башыңда калсын!
Адегенде колумду тапанча кылып «па-па-па-па» деп сөөмөйүмдү кезедим.
Кемпир:
— Пулун төлө! — деп дагы долуланды.
— Ээй папа кыхх, деп мойнумду «мууздап» көрсөттүм. Ага да болбойт. Мен аябай
ачууланып, сол колумдун сөөмөйү менен баш бармагымды тегерек кылып оң
колумдун сөөмөйү менен «тегеректи» чукулап:
— Ээй. Пыйп, пыйп! — дедим эле:
— Эй өлүкканаңды көрөйүн албайм пулуңду — деп төргө өтө качты.
Биз кетип калдык.
ЭШМАМБЕТ
(1900-жылы туулган. ардагер карыя, Токтогул шаарчасынын тургуну
Малгара уулу Эсенкулдун айтып бергени)

— Эшмамбетти 1929-жылы март айы ченде ырдаттым. Көңүлү сүйгөн жерге
нөшөр төгүп, кыян каптагандай ырдайт эле. Үнү да бийик, укканды уютуп салчу.
Чоңкодогу Кадыраалы байдын Кара дегенинин кызын алган.
Эшмамбет 1929-жылы жай башына чейин төшөктө жатып калат. «Ак ичсе оңолуп
кетээр» дешип кайындары жайлоого көчүрүп алышат. Ошондон ай өтпөй «Капка»
деген жерде Эшмамбет каза болот. Жаңыбай манасчы айтаар эле:
«Эшмамбет өлдү» деген кабарды угарым менен эле сары кунаным бар эле,
токунуп шаша жөнөдүм, чыдап туралбай. Сыдыктын супасында күтүп турдук.
Эшмамбетке эл кандай чогулса, мен өлгөндө деле эл мага ошондой чогулат деп
ойлодум. Байгазы болуш «Эшмамбетти бала кезинен ырдатып жүрдүм эле, кийин
чоңколорго (кайын-журту) катуу ооп кетти» деп коёр эле.
Өлүккө Көкүмбай уругу көп катышпай калгандыгы ошол себептүү болуу керек,
Байгазынын уругу Көкүмбай.
Эшмамбеттин өлүгүн Кадыраалы бай баштаган кайындары атка жүктөп алып
келди жайлоодон жакага. Эшмамбетти коёрдо көрүнө кулап түшүп минтип коштум
дечү Жаңыбай:
— Чакырдан келген мен элем,
Тууганың көрбөй жүзүндү.
Колпочтон келген сен элең.
Кадырлап ойдон тоскон жок,
Кайран башың барында,
Катының мендей кошкон жок.
Кайсы акындан кем элең.
Жакшылар ойдон тоскон жок,
Айтканда ырын чубурган,
Жакының мендей кошкон жок.
Абаның,
Каруу болор камчың жок,
Ат чабым жерден угулган.
Карап турсаң артың жок.
Акындардын ичинде,
Теңирдин кылган буйругу,
Аккула элең жулунган.
Туулган
жерден
буйрубай
Капкадан жаның үзүлдү.
Турпагыңы
Кап, көрбөдүм жүзүңдү.
Турган жерден буйурду.
Тумчугуп жанын үзүлдү.
Эми Эшмамбеттин кемпири жөнүндө: Коңурөгүз айылында Мамаша деген карыя
болгон. Өзү сөзмөр, чечен, өрөөнгө дайындуу киши эле. Жаш кезимде анын
Эшмамбет жөнүндө айтканын укканым бар эле.
— Эшмамбет мага түспөлдөш, сакалы менин сакалымдан дагы бир карыш
ашыгыраак, узун бойлуу, толмоч киши болчу, — деген. Мамаша да толук, тегерек
бет, кереге сакал, өзүнүн айтымы боюнча сакалынын узундугу бир карыш, төрт эли.
435

www.bizdin.kg

Эл «чоң сакал Мамаша» дешчү. 1968-жылы Эшмамбеттин сүрөтү деп Мамашанын
сүрөтү ушул «Ала Тоо» журналына чыгып кеткени бар.
Корголдун айтуусу боюнча: Эшмамбет бойлураак, толук, кара сур өңдүү, айры
сакал, көтөрүңкү жүргөн, үстөмөндөтүп ырдаган, үнүнүн бийиктиги «челек
радиодой», сакалы ычкыр кашатынан өтүп турчу, атчан ырдаганда шамалга эки
бөлүнүп желкесине чыгып текенин тик мүйүзүндөй болуп калар эле. Жөн турганда
сакалы төшү менен ичин жаап турчу.
КОРГОЛ

1956-жылы февралда айылдашым Алтымыш деген ырчы: «Сени Корголго
учураштырып келейин» дегенинен улам ээрчип Токтогул районуна келдим. Чай
ичип алалы деп чайканага кирсек, Коргол ошол жерде ырдап отурган экен. Биз кире
бериште олтуруп калдык. Эл көп. Коргол төр тарапта ырдап атат:
— Айры жаак ача
Тобурчак элем талбаган
тилимди, Агайин уккун
Торпуга чапса күн кечке.
үнүмдү.
Торгойдой үндөн ажырап
Коңгуроо добуш, кош
Топудай чалмын бул кезде.
кайрык, Комуздан чыккан
Кардай чачым ак болду,
күүмдү.
Кайран өмүр сап болду.
Эки башка караган,
Карышкыр көргөн эчкидей,
Эбинен тайган көзүмдү.
Карганда жаным сак болду.
Эсил өмүр өтөрдө,
Карк
алтын
кетип
Эл көрүп калсын өзүмдү.
башымдан Картөшкө салган
Улар таңшык, улама ыр,
кап болчу.
Угуп калсын сөзүмдү.
Ок
тийген
турна
Кайгырчу
болдум
баштанып
Арбандатты
ойлонуп, Кайран жаштык
карылык.
кезимди.
Карчыгадай
Арыктаган текедей
балалык,
Тарбаңдатты карылык.
Кайрылып
келбейт
Калтардан
бермет
жүн
шекилдүү. Кагылайын жаш
кетти, Калыбы тайып тил
чагым,
кетти.
Кандай
эле
жерге
Катып калган карылык
бекинди.
«Калжаңдабай олтур» деп,
Кумары кетти көзүмдүн,
Кемпириме тилдетти.
Курсанты кетти сөзүмдүн.
Белимден кубат күч
Кулунчактай балалык,
качты, Бетимди сакал түк
Куурагыр
кайда
басты. Мөңкүгөн менен
бекиндин. Кууган менен
түшпөгөн,
жеткирбей
Мага бир,
Куюгуп кетти шекилдүү.
Мүйүздүү
балээ
Күнү-түнү сайраган
учкашты,
Күкүк элем бир кезде.
Акылы
кетип
баш
Күлүк элем талбаган
калды,
Күдүргө чапса күн кечке.
Агарып сакал, чач калды.
Күкүктөй үндөн ажырап
Каалгасы жок тээк калды
Күйпөйгөн чалмын бул
Кашка тиш түшүп ээк
кезде.
калды.
Кемирейген
Топ жыйында сайраган
чагымда
Торгой элем бир кезде.
436

www.bizdin.kg

Келин-кыз кайдан кеп

салды.

Чайканачы Кайназар деген киши:
— Ой оңбогон Коргол, дагы эле кыз-келин деп ырдайсың да, о ыйманың күйгүр...
— Ээй сакал-мүрут болгону менен көкүрөк карыбайт турбайбы, келин-кыз деп
ырдабаганда анан, кемпир деп ырдамак белем, — дегенде эл дуу күлүп жиберди.
Себеби, алиги чайханачынын сакал-муруту жердигинен жок, көсөө киши экен.
Мен ойлодум: «Балээ басып Алтымыш барып мен жөнүндө айтса, анан ал ырда
десе канттим? Кой, ушунча элдин алдында жаңылып кетип шылдың болбоюн,
Корголдун үйүнө барып жалгыз олтурганда деле учурашып алармын» деп сырткакачып чыктым. Алтымыш артыман кууп жетип:
— Ой, сен айбансыңбы? Атайын келгенден кийин учурашып ырдабайсыңбы.
Коргол сени жыга чаап же кулагыңды кесип алмак беле, — деп мени дегдеңдетип
жетелеп алып барды да, Корголдун маңдайына олтургузуп:
— Ата, баягы мен айткан бала ушул, сизге атайын учурашам деп келди, —
дебеспи. Коргол мага карап:
— Ырдай бер чырагым, — деди. Мен «Ассалоумалейкум» деп бир кыйкырып
алып, ары сөз таппай олтуруп калдым. Эл күлүп жиберишти. Бир киши (1987-жылы
элүү жаштыгыма карата концерт коюп Токтогул районунун Торкен айлына барсак
Добулбек деген карыя үйүнө чакырып: «Сени баягы Корголго учурашканда элди
тыйган мен болчумун» деди, ошол жылы 80 жашта экен):
— Ээй, эмне күлөсүңөр, жаш бала турбайбы, сүрдөп жатат да, анан мага карап: —
тартынба, тартынсаң ырчы болбойсуң, тобокел деп башта, — дегенде учурашып
турган жерим:
— Ассалоумалейкум
Кандай ырдан баштаймын,
Акын ата аманбы.
Кантип сөздү аштаймын?
Алды менен өзүнө
Ала качма чала сөз
Айтайын ырдан саламды.
Арак ичкен мастаймын.
Айылдаш бирге жүрсөм да,
Ал-кубатым аябайм,
Атак-даңкын билсем да,
Айтыш десе качпаймын.
Азыр көрдүм карааңды.
Карылардан кеп угам,
Ээрчитип жүргөн киши
Кара жаак далай акынга,
жок,
Каяша айткан деп угам.
Эч кимдин менде иши жок,
Токтогул, Эшмамбет менен
Азыр эки көзүм караңгы.
Топто ырдап жүргөн деп
угам.
Бакайдай болгон карысыз,
Байкаарсыз алы-чамамды.
Ыр издеген баламын,
Ырчылык жолго саларсыз,
Ыгы келсе табамын.
Ыгы келсе чабарсыз
Арасында шерикмин,
Ышкыбоз мендей балаңды.
Алтымыш, Кади аганын
«Бутакка конуп сайраган,
Өөрчүүр бекен жамагым.
Булбулдай үнү талбаган,
Өзүмдүн атым Тууганбай,
Атамды көрсөм экен» —
Өйүзгү ничке жерденмин.
деп
Өңүңүздү көрсөм деп,
Ар убак бургам санаамды.
Өзүңүзгө келгенмин.
Элдир-селдир ырчымын,
Апайын деп үйрөтсө
Эрмек болуп турчумун,
Акындыкты
өрнөгүн.
Ээрчисем сизди жагамбы?!

437

www.bizdin.kg

Коргол акын ачуусу келген кишидей караган сүрдүү адам экен. Комузун алып
мага карата ырдаганы:
— Амансыңбы жабагым,
Сөзүн ук мендей абаңын.
Айтышып жүрүп көп көрдүм,
Акындардын далайын.
Каалап турсаң сен үчүн,
Карегим чукуп алайын.
Жарым кубат жалгыз көз
Эминесин аяйын.

Торгой эле таңшыган,
Токомдун жүрүп артынан.
Эки эли тили таңшыган,
Эшмамбеттин артынан.
Жар салган акын мен элем,
Кайсы акындан кем элем
Жамааттуу тууган калкыман.
Торгоюм Током барында,
Томпоюп жүрдүм жанында.
Он жети жыл ээрчидим,
Оозунда ырдан телчидим
Оймоктой бала чагымда.

Амандашып келем деп,
Алты ооз ырын белендеп,
Аркы өйүздөн бул жакка
Басып келген турбайбы.
Коргол атам мында деп,
Кой тоскоолдук кылба деп,
Катар жүргөн жолдошу
Кармаса болбой шашылып
Качып келген турбайбы.
Эгерде андай болбосо,
Эңишке түшкөн немедей
Энтигип да киши ырдайбы.
Эңсеп келсең айылга
Ээрчип жүргүн жанымда.

Күнү-түнү талбаган
Күлүктөй болуп табында.
Бир балээси бар эле,
Билгизип турган жаагында
Баса алган эмес өнөрүн,
Падыша менен ханын да.
Буладай кара сакалы,
Букарга кеткен макалы.
Калтардай кара сакалы,
Кашкарга кеткен макалы.
Эки карыш сакалы,
Элде айтылган макалы.
Эки ооз айтып эскерем,
Эшмамбет акын атаңы.

Калбай жүргүн жанымда.
Баштап ырга кирипсин
Балапан түлөк чагында.
Алып кал балам сөзүмдү
Ала кетпейм карынга.
Суунун көркү шарында,
Бадалдын көркү шагында,
Балтанын күчү сабында.
Бал кошкондой сөз айтып
Барган жерде жаңы ырда.
Бучкакка төөнү чапкандай
Буйдалбастан шар ырда
Оймоктой оозуң шок болсо,
Оюңда ырың жок болсо,
Көпчүлүккө жакпасаң,
Көрөңгөңө таарын да.

Ак бозду минген базардан
Айтканда көөнүн жашарган.
Айтышам деген акындар,
Айдалып калчу катардан.
О десе сөзү чубурган,
Оозунан кумдай куюлган.

Отурган жерде айдай бол,
Оозго салган майдай бол.

Жумшактыгы пейлиңдин
Жалма жибек шайыдай бол.
Жакпай турган кишиге
Жер жуткан Карынбайдай бап.
438

А десе үнү кайрандын
Ат чабым жерге угулган.
Каркылдап турчу катарда
Кармашар акын аз эле
Каяша айтып батарга.
Каралашаар тууган жок,
Кадыр сөзүн кууган жок,
Кара жаак, кайран эр
Калды го Ак Жар мазарда.

www.bizdin.kg

Өмүр деген шекерсиң,
Өтөрсүн да кетерсиң.
Өмүрүң келбейт кайрылып
Өткөндөн кийин бекерсиң.

Бир күнү,
Айлымдан жылып кетемин.

Күңгөйгө чыккан мекерим,
Бир кезде,
Көк таңдай акын экемин.
Көпчүлүктү көргөндө
Куюлчу ооздон шекерим.
Кайран жаштык күн кетип
Карып калган кезегим.
Кармап кал балам сөзүмдү
Бир күнү,
Калкымдан жылып кетемин.

Адырга чыккан мекерим,
Бир кезде,
Ак таңдай акын экемин.
Аралап топко барганда
Акчу эле ооздон шекерим.
Андагыдай боло албай
Арып калган кезегим.
Алып кал балам сөзүмдү,

СУР БАЙТАЛ ЧАКЫРЫГЫ

Коргол акын ар дайым көпчүлүктүн ичинде жүрөр эле. Бир күнү мал базарга
барып калат. Ошол учурда Сүйүнаалы деген жигиттин минип жүргөн суркашка
байталы жоголуп кетип, Корголго жар чакыртат. Кокем ошондо:
— Сур кашка байтал жаныбар,
Суусардай болгон жалы бар.
Кулагынын учунда
Күйүп турган шамы бар.
Маңдайында агы бар,
Жонунда жоордун тагы бар.
Куйругунун астында
Кудум карыш калы бар.
Жоош эле жаныбар,
Жолуккандын багы бар.

Жаныма келсең жетелеп.

Кылынан чылбыр эше элек,
Кыйын сууну кече элек.
Эртең менен жоголду
Эки жакка кете элек.
Эки жүз сом аласын.
Ээсине келсең жетелеп.
Жашы чыкты кунанга
Жакшылап угуп ынан да
Сүйүнаалыга апкелип,
Сүйүнчү алып кубан да,
Сопросуна кызыгып,
Союп
алсаң
убал

Жалынан чылбыр эше элек,
Жаман сууну кече элек,
Жанараакта жоголду,
Жабырга түшүп кете элек.
Жарым пулун аласын,

да.

ТЕР ЖАЙЛАКТАГЫ ТАМАША
(Корголдун айтып бергени)

Райымбек дегенге аш берип, Кетмен-Төбө, Аксыдагы ырчы, комузчуөнөрпоздордун баары барганбыз. Башында Токтогул, Эшмамбет баштап атчан катар
туруп бир сыйра ырдаганча эле бир саат болуп калат.
Керимбай болуш бастырып бараткан экен, мени чакырып:
— Эй, бу «жаман ит эшикке үйүр» деп, башка да эл бар, тетиги боз үй чүйлүк
Осоке бийдики, Кашымкан деген он алты жашта катыны бар экен, ошону ырда,
бизден алып олтуруп деле мүйүзүңөр чыккан жок, — деп, ыңгыранып бастырып
кетти.
439

www.bizdin.kg

Барса барып көрөйүнчү деп, Осоке бийдикин карай бастырдым.
Токтогул менен Эшмамбет байкап турганын билип калдым. Үйүндө экөөнөн
башка ким болмок эле деген ой менен аттан түшүп, комузга үнүмдү кошуп ырдайын
деп күүлөнө баштаганымда Кашымкан эшикти ачып, мени көрө салып эле үйгө кире
качты. Мен аны көргөндө кыйшык көзүм менен түз көзүм андан өтүп кетсе керек,
«эшикте бир киши мени карап эле көзүн аңтарып атат» — деген сөзүн утуп калдым.
Акырын жабык баштан шыкааласам Кашымкан Осоке бийдин бир тизесинен бир
тизесине секирип, кудум атасына эркелеген кыздай сакалын уйпалап ойноп олтурат.
Үйдүн сыртынан ырдай баштадым. Осоке алтымыш үчтө экен. Ырдап кирдим:
— Ак кайын кара тал болду,
Ак марал колдо мал болду.
Алтымыш ашып Осоке,
Алганың Кашымкан болду.
Куланөөк аткан таң болду,
Куюндай арты чан болду.
Куудай сакал агында,
Куушуп ойноп жанында,

Курдашын Кашымкан болду.
Кара ойдун ичи кар болду,
Кашаттын асты жар болду.
Карылык каршы жетерде,
Кайран жаның кетерде,
Каран кал дүйнө курусун,
Кашымкан сага пар болду.

Током менен Эшмамбет окчунураак атчан турат эле.
Токтогул
—
Балам Коргол билбейсиң,
Баш аламан сүйлөйсүн.
Пери кыздай буралган,
Береги
Кашымканды ким дейсиң?
Эшмамбет
—
Иним Коргол билбейсиң,
Илбээриңки сүйлөйсүн.
Илбээсиндей келбета
Береги
Кашымканды ким дейсиң?

Токтогул
—
«Алам»
деп
жемин
айланган,
Осоке,
Ак шумкар көктө айланган.
Аргасыз качар жагы жок,
Кашымкан,
Ак кептер буту байланган.

Кашымкан,
Көгүчкөн буту байланган.

Токтогул
— Казанда суудай кайнаган,
Карасаң туюк айланаң.
Капаста калган кекилик,
Кашымкан,
Какылдап тынбай сайраган.

Эшмамбет
— Кайгыртып ичтен кайлаган,
Кайран күн келбейт кайрадан.
Кашымкан,
Капаста калган бөдөнө,
Карагат көзү жайнаган.
Токтогул
— Кымызга кошкон шекерсиң,
Кыйыткан кепти сезерсиң.
Кымызың кермек Кашымкан,
Кыйналып жүрүп өтөрсүн.

Эшмамбет
Эшмамбет
— Саамалга кошкон шекерсиң,
— Көргөндө жемин айланган,
Санаада кепти сезерсиң.
Осоке,
Саамалын кермек Кашымкан,
Көңүлү тынып жайланган.
Саргайып жүрүп өтөрсүн, —
«Көр дүйнө» деген курусун,
дегенде Токомо жакын тууган Кулуке ырчынын салмагы да эки жүз килодой бар
эле. Турмушунда ат көтөрө албай, бука минип жүрүп өттү. Башы уктаганда эле
440

www.bizdin.kg

кыймылдачу эмес, калган убакта калтырап турар эле, ошондуктан «Кулуке калтыр
баш» дечүбүз. Ырчылар менен айтышканда жеңилип баратса жанындагысын баса
калып уруп жиберчү. Аттын үстүнөн деле жыга тартып уруп ийчү. Көбү коркуп
айтышчу эмес. Уят ырды деле айтып ийчү. Үнү да долдурак, анан, кудай менен
урушчу. «Эшекке берген үндөн мага неге бербейт» деп. Током менен Эшмамбеттин
жанына Кулуке кирип келип:
Экөөң, айтышканда нетесиң,
Адырга чыккан жекенсиң,
Ырдап турган ырчынын
Кашымкан,
Катыны болор бекенсиң, — деп ийди.

Током: «Э, кудай урган э, баарын бүлдүргөн кудай урган» — деп наалып атын
моюнга чаап тарта бастырды. Ошол убакта Кетмен-Төбөдө «Аллоуакбар, Кулукедей
ырчы бол» деген макал тарап кеткен. Эшмамбет Кулукеге карата:
— Эл оозунда айтылып,
Макал болдуң Кулуке.

Ээктеги кыркылган,
Сакал болдуң Кулуке, — дегенде

Кулуке Эшмамбетке:
— О, эл оозунда айтылган,
Өзүңдү урдум Эшмамбет.
Эбир-жебир айтылган,
Кебиңди урдум Эшмамбет,
Макапыңды урайын.
Ээгиңдеги саксайган
Сакалыңды урайын.

Эл оозунда айтылган
Сөзүңдү урдум Эшмамбет.
Эткел аюу баштанган,
Ээгиңдеги эки боо,
Чөбүңдү урдум Эшмамбет.

Током: — О куураган калтыр баш. Ушул да ырбы, ушундай да ыр болобу? — деп
ачууланып калды. Анда Кулуке:
— Эмнеге сөзүм укпайсың,
Эшмамбетке ыктайсың.
Биртке бүткөн жаның бар,
Бир муштумдан чыкпайсың
Ачуум менен бир койсом,
Атты күнү уктайсың.
Алты жыл шыбыр барганда,
Алла кудай дегенсиң.
Апта күн ачка калганда
Аюунун этин жегенсиң.

Тогуз жылда кутулуп,
Тобо кудай дегенсиң.
Тогуз күн ачка калганда,
Доңуздун этин жегенсиң.
Ээн талаада келатып,
Эгеме шүгүр дегенсиң.
Эки күн ачка калганда
Эшектин этин жегенсиң.
Ак шыбакты токту жейт,
Айткан Током бокту жейт, — деп

ачууланып алыптыр. Аңгычакты нары жактан кара кашка аргымак минген, кара
көрпө тебетей кийген адам жандап келе жаткандарына карап сүйлөсө баары эле
каткырат. Кудай ур, Байзак дегени ушул болсо «Бийдин үйүнүн жанында эмнеге
тополоң салып жатасыңар» — деп көгөнгө байлатып, жигиттерине урдуруп ийбесин
деген ой менен Шадыкан ырчы экөөбүз ат тушамыш болуп олтура калдык. Бирок
алиги манап дегенибиз бизди карай минтип ырдап кирди:
441

www.bizdin.kg

— Оо, Түнкатар, түнтөй журт
экен, Булардын,
Түтүнү сайын ырчы экен.
Түтүндөн киши өжөрбөй,
Түрүлүп үрүп турчу экен.
Түтүнгө менден башка ырчы
жок, Түбүндө Жумгал тынч экен.
Асты эле саяк журт экен,
Булардын,
Айылы сайын ырчы экен.
Айылдан киши өткөрбөй
Абылдап үрүп турчу экен.
Айлында,
Менден башка ырчы жок,
Асты эле Жумгал тынч экен.
Осоке бийдин боз үйүн,
Ороп алган турбайбы,
Огуздайы биригип,

Тороп алган турбайбы.
Кишисинен ырчы көп,
Ким көрүптүр мындайды.
Бабыр, бабыр, бабырлар
Бабыраган жабырлар.
Жатакчынын итиндей,
Жабылышкан дабырлар.
Аялдарын ээрчитип,
Айылдашып дагы ырдаар.
Жабалактап келгенин,
Көрбөйсүңбү Осоке.
Жаакташтырбай
буларды.
Бөлбөйсүңбү Осоке.
Жалгыз жарым сөөк болсо
Талаштырбай иттерге
Бербейсиңби Осоке!

— Казандагы кырмычык,
Казып жедиң тырмышып.
Калктын баарын ит дейсиң,
Каңкылдаган Куйручук.
Энең кырган кырмычык,
Эңип жедиң тырмышып.
Элдин баарын ит дейсиң,
Энеңди... Куйручук.
Апаң кырган кырмычык,
Аңдып жедиң тырмышып.

Акындарды ит дебе,
Аңылдаган Куйручук.
Дөөдүрөгөн Куйручук
Дөөгүрсүнүп сүйлөйсүң,
Дөбө жакты аңдыган,
Дөбөт болуп жүрбөгүн.
Каңкылдаган Куйручук,
Какшык айтып сүйлөдүң.
Кашат жакты аңдыган,
Канчык болуп жүрбөгүн —

Ырдап аткан кадимки Куйручук экен. Токтогул тырчыгансып турат. Эшмамбет
обдулду эле, Током тыйып койгондой болду. Менин да жиним келип турду
баарыбызды итке теңеп ырдаганына. Кулуке букасын минип булкунуп, ээ-жаа
бербей жулкунуп:

деп быягын уят сөз менен шалпып ийди. Күлбөгөн жан жок. Куйручук качып
жүрөт, Кулуке букасын теминип, демитип кубалап алды. Куйручук:
— Токо! Мунуңду кой де, мунуң ырчы деле эмес, мээси башына чачыраган акмак
экен, Токо, кой де. Осоке бий буга бир ат бербесең басылбайт. Током Кулукени:
— Болду эми Калтырбаш дегенде:
— Анан ушунуку туурабы, кара баштуу адамды итке теңейт, айланайын Токо,
кичине коё турсаң эки бутун бир гөлөшүнө тыгат элем, — деп ачууланып алыптыр,
башын калтыратып. Токтогул менен Куйручук бир чети дос, экинчиден катуу
ойногон азилкечтер экен.
***
Токтогул, Ныязаалы, Кулуке, мен болуп жол жүрүп бара жатып, Заркентте дар
ойнотуп, тамаша куруп жаткандарга туш келдик. Бети-башын чамбыл-ала боёгон
маскарапостору элди күлдүрүп жүрөт. Берки четте өзбек, кыргыз болуп байге сайып,
балбан күрөштүрүп атышат. Буту буура санданган, алагар көз, бейкасам чапандын
эки өңүрүн эки капталга «шилеп» салган, төшүндө төрт байпактык жүнү бар жоон
өзбек, күрөшкө чыккан эле кыргызды көтөрүп уруп жатат. Анын
442

www.bizdin.kg

тарабындагылардын сүрөөнү күчөп, кыргыздар тарабын аския-шылдыңга алып,
күлкүгө тебелеп жатышат. Кулуке калтырбаштын ачуусу келип: — Атаңдын оозун
урайын чөп көчүк кыргыздар, балбандары убадалашып алгансып баары катары
менен жыгылат! Келе Токо насыбайыңдан, күрөшкө мен түшөм, — деп калды. Током
чакчасын берип:
— Ой Калтырбаш, тетигил балбан сени оңдурабы, чычыркайыңды чыгара
чаппайбы — дегенде Кулуке:
— Мен өлсөм кунумду куубай эле кой, шыбырчы, — деп насыбайдан алаканына
толтуруп, ээгине уруп жиберип эле, чепкенин чечип ыргытып, букадай жер чапчып
өкүрүп, балбанды карай жөнөдү. Өзбек балбандын көзү чанагынан чыгып, элеңдеп,
сактана баштады. Кулуке улам ыкыс берип, эки-үч мертебе тегерене тооруп, бир
маалда чап эле жабышты. Кулуке өзбек балбандын көзүнө насыбайды байкатпай
бүркүп жиберген экен, ал жанталашып көзүн басып атканда, буттан чалып уруп
башынан аттап кетти. Кыргыздар Кулукени көтөрүп кетти, бирок эл жаатташып
чатак башталды. Биринчиден, алардын күрөш салтында чалма жок, экинчиден, эмне
үчүн баштан аттайт, үчүнчүдөн көзүнө насыбай бүрктү дешсе, кыргыздар: «Көзүн
өзү кайтарып албайбы», — дешип моюн беришпейт. Кыскасы, эки эл тартышып
калды. Биз ал жерден Кулукеге карабай качып жөнөдүк. Ныязаалы:
— Ой Кулукени таштап коёбузбу?
Током:
— Э Кулукени кудай албайт, эки элди чабыштырган ойну менен жерге кирсин, ал
жетип келет, жүр кеттик, — деди.
Биз узагандан кийин букасын адыраңдатып, баарыбызды жалпы жонубуздан
сөгүп, Кулуке келатат башын калтылдатып.
— Ой токтогула, жетсем өлөсүңөр! — дейт сөгүнүп. Ал жете келгенден кийин
Током:
— Өнөрүң менен кара жерге кир, баарыбызды уят кылдың, — деп тилдеп ийди,
жүрүп олтуруп кызыл жардын этегине жете келдик.
Күн кечтеп калды, маакул десе тээтигил үйгө баш баанектеп жатып калалы деп
жалгыз үйгө кайрылып салам айттык. Үйдүн ээси:
— Айланайындар, силерди кудай айдап жеткирдиби, — деп түшүрүп, — суусап
калышкандыр чалаптан алып чык, калганын да көрө жатарбыз, — деп бапыраңдап.
Үйдүн ээсинин аты Жакып, аялынын аты Жийде экен. Чалапты он бир, он
экилердеги кыз сунуп калды, баарыбыз ичтик, Кулукеге сунду эле, анын башы
калтылдап атса, «ичпейм» деп аткан турбайбы — деп кичинекей кыз сунган аягын
кайра тартып алды эле:
— Келе чалапты, ичем эле, кичинемде аттан жыгылганда чыкыйым менен тийип,
ушинтип башым калтылдап калган, — деп ичип ийди. Жайланышкандан кийин
Током:
— Жакыбым, жака белиңде айыл жок, жалгыз түтүн жатакчы болоюн деген
экенсиң.
— Токо, кайдан антейин, жалгыз эркек, жалгыз кыз, ошонун жалгыз эркегинен
ажырап олтурган байкушпуз. Он жашында
ойрон болуп калды, аты Зарлык эле. Кыркын берип анан кыр ашалы деп
олтурганыбыз.
Аялы өзүнөн көп жаш кичүүдөй. Бечара бышактап ыйлап олтурат. Жаранын
оозун чукуп алганга ыңгайсыздана түшкөн Током комузун алып:
— Туяк калар бекен деп,
Зарлаганда көргөнүң.
Мазардан мазар кыдырып,

Тандаганда көргөнүн.
Жаратканын тилекти
Жалгаганда көргөнүн.

443

www.bizdin.kg

Жалп дей түшкөн турбайбы,
Жалгап берген эрмегин.
Жалындап күйүп турасың.
Жанбай калып эмгегиң.
Жалгызынан айрылып,
Мен да
Жалындаган пендемин.
Айласы жок иш экен,
Аргасыздан көнгөнмүн.
Жыттасаң кумар канарың,
Жыптырап күйгөн панарың.
Алдыңдан тосуп жүгүрүп,
Аталап атың аларын.
Атанын изин өчүрбөй
Артыңда калчу карааның.
Кайраты ашык эр болсо,
Кармашта камчы чабарың.
Өзөгүн менен бир бүткөн,
Өзүнө жакшы санаарың.
Айтылып калчу урааның,
Аталап сыйлап турарың.
Кош айтышсаң дүйнөдөн,
Кокуйлап ыйлап турарың.
Ары жок ажал сермептир,
Ашырбай ондон курагын.
Кайрылбай эми каралдың.
Баарыбыз жашып олтурдук.
Кара жер кылган турагын.
Азыр да уучун кур эмес,
Аманын кыздын сурагын.

Жашынып айтсам кеп менен,
Жалгандан кимдер кетпеген.
Абалтан ажал зор экен.
Ааламды каптап, тепсеген.
Ап тургай алптын алпы да,
Ажалга алы жетпеген.
Алары келип калганда
Ар кимди көргө кептеген.
Дүрмөтү тийсе баары бир,
Дүйнөдөн кимдер көчпөгөн.
Ошентип,
Каарына алса шум ажал,
Карегиң барбы өчпөгөн.
Тарттырган кайгы көңүлгө,
Таарынба өлүм жөнүндө.
Тапканын кеткен жетелеп,
Тараза болбойт өлүмдө.
Баарыбыз, мына кайгырдык
Балаңды угуп төрүңдө.
Жаткан жери жай болсун,
Топурагы май болсун,
Жаннат болсун көрүндө.
Кызыңдын тиле өмүрүн.
Кур койбос дагы теңирим,
Жалгасын кудай этегин,
Жаш экен өмүр шеригиң.
Кападан адам кайгырат,
Кайгырса күчтөн айрылат.
Ансайын улам кемитип,
Акылдан күчтөн тайдырат.

— Бу куураган кудай колунан келип тургандан кийин, ушуларды боздотпой онондон жыйырма баланы карматып бербейби? — деп Кулуке ачууланып алыптыр.

***
Токтогулдун дастан, термелеринин арасында элди күлдүрө турган чыгармалары
да көп эле. Алардын бири «Сокубаш мерген». Азан чакырып койгон аты башка экен.
Бирок башы коондой сүйрү болгондуктан аялы «Сокубаш мерген» деп тергеп жүрүп,
ошол атка кондуруп ийиптир.
Көл жээгинде жашап, өрдөк, каз атып күн көргөн мерген, бардык паренделерди
үркүтүп качырып алып, оокаты начарлай баштайт. Чийедей балдары бар. Ошентип
өп-чап жашап жаткан күндөрдүн биринде көлгө бир ак куу келип конуп калат.
Байкуш мерген милтеси түгөнүп калып, аккууну көргөндө шашылыш жалгыз
жуурканын айрып жиберип кебезин чубап, милте түтөтүп, ийри мылтыгы менен
өңүп жөнөйт:
—
Айланайын кудайым,
Ак баранды сунайын.
Анык аккуу сен болсоң
Атып мойнун жулайын.
Кагылайын кудайым,
444

www.bizdin.kg

Кара мылтык сунайын.
Казыр сени буйруса,
Кармап мойнуң жулайын
Иллалай, иллалай, —
деп бөкчөңдөп барып, өңүткө жеткенде, машааны басып калат. (Мылтыгы ийри
болгондуктан, мисалы аккууну атыш үчүн ошонун катарындагы нерсеге болжоп
шыкаалайт экен). Мылтыктын «тарс» деген үнүнөн кийин аккуунун канаты
жайылып эле жатып калат. Мергендин албарс эмчек аялы сүйүнгөнүнөн:
— Атып эле салды дейт,
Жатып эле калды дейт.
Иллалаай, иллалаай,
Иллолаай, иллалаай — деп

жүгүрүп жөнөйт. Эки эмчеги ийнинен артыла түшүп, секирип-секирип көлдүн
жээгине жетип барып, эми кармайын дегенде аккуу эсин жыйып, нараак сүзүп
барып, анан учуп кетет. Мергендин аялынын тили да тантык экен, күйөөсүнө жини
келип, «көзгө» дегенди так айта албай, «тим эле көткө атай мейген туйбайсыңбы»
деп жини келип туруп калат. Аңгычакты жээктеги камыштын түбүндө жаткан эки
жумурткасын көрүп алып, «Эки эле мындайы калптыый» деп мергенге эки
муштумун көргөзөт дейт...
ТОКТОГУЛ МЕНЕН КОРГОЛДУН АЙТЫШЫ

Коргол айтчу эле:
— Илгери Тегенеде Айтмырза дегендин ашы болуп, Токтобектеги 154 мага кабар
келип, барып калдым. Токтогулга кабар мурун жетип, бирок кийин келди. Ошондо,
(аттарын айтпайлы) «ошолор» мага:
— Сен Токтогул менен айтыш. Жеңсең «Токтогулду жеңди» деген атагың калат
деп сүрөөгө алышты.
— Устатыма таш уруп ажына болуптурмунбу, тезегиңерди жөндөп жегиле деп, —
туруп баратсам:
— О көзүңдү... анда «кыркынчыдан» атып ал — деп пыяла менен арак сунуп
калды. Жоошуй түшүп тартып ийдим, мурунтан ичип үйрөнүп алгам. Аракты Олуя
Атадан Таластык туугандар алып келип сатышчу. «Кыркынчы» (градусу) деп
койчубуз. Мен дагы эки пыяла ичкенден кийин:
— Эй! Сен азыр элге абдан алынып калдың. Токтогул менен айтышсаң жеңесиң,
жеңбесең мурдумду кесип берейин — деп сүрөгөнүнө маашырланып Токомо тийише
кетипмин:
— Айтмырзанын ашы деп,
Айттырса кабар дайындап.
Кечигип келдиң бул ашка
Кез келген желге дагы ырдап.
Кардын тойбой жүрдүнбү
Катындарча айылдап.

154

Токтобек — жердин аты

445

www.bizdin.kg

Сөөк аңдыган немедей
Аштан тойдон калбайсын.
Балан Коргол жол тосту,
Айтышмакка кандайсың?!

Ошондо топ жыйындын кашында Током атынын башын кекейте тартып селейе
түштү, анан:
— О желкесинен тырыштыра кармаган сары мышык кебетеленген...
Уксун көрүм кулагың,
Уксун деп айтып турамын.
Айыбыңды айтпасам
Ажатыңды ачпасам,
Ансыз канбайт кумарың.
Үй турса сыртка жөнөгөн,
Кой короого төрөгөн,
Корголго кошуп бөлөгөн.
Куйруктан чыгар маалында
Кудай, бир көзүндү көөлөгөн
Апаңа жетсин убалың.
Эшитсин көрүм кулагың,
Эми да айтып турамын.
Эптеп багып ала албай,
Элден дары таба албай
Эшек көз,
Энеңе жетсин убалың.
Түтүндөн начар ат минсең,
Түз жериң, ага өр болот.
Арышын керип баса албай,
Акканы кара тер болот.
Кудай кууратарда адамды
Кулагы укпай кер болот.

Карысына таш урган,
Сендей, кара өзгөй акмак көр
болот.
Тоону карай өр болот,
Тобосуна таш урган,
Сендей,
Торпок көз айбан көр болот.
Эңиштүү жерде өр болот,
Ээсин капкан тааныбай,
Сендей,
Эшек көз айбан көр болот.
Адырлуу жерде өр болот,
Атасына таш урган, Сендей,
Айгыр көз айбан көр болот.
Уларлуу жерде өр болот.
Устатына таш урган,
Сендей,
Үй мүнөз айбан көр болот.
Коктулуу жерде өр болот,
Кожосуна таш урган,
Сендей,
Кочкор көз айбан көр болот.

Токтогул ырдаган сайын эл дуулдап күлөт, атымды башка бир чаап кайрылып
качып жөнөдүм. Ат чарчаган жерден токтоп эт-бетимен кулап түштүм. Эс алып атты
отко коюп, кездеме курдагы акчамды санасам төрт аттын пулу болгон экен.
Таңга маал туруп акчаны белендеп, атам Токтогулга берем деп айылга келсем,
Жеңижок менен Токтогул дөбөдө олтурушкан экен. Атымдан түшүп, курумду
мойнума салып, дөбөгө чыгып барып:
— Айланайын Токо, аз айып көп күнөөм болсо кечирип коюңуз, деп мойнунан
кучактап калдым. Аңгычакты жонум тарс-тарс дей түштү. Экинчи чапканда эски
сары тонум айрылып кетти, Жеңижок:
— Ок көзүңдү... Кашак!!! Токтогул менен айтышкандан мен корком, а сен кайсы
бетиң менен чыдап, кайсы оозуң менен айтыштың акмак! — деп туруп кетти.
(Токтогул: «Кой, Өтө турганда мен күү эле чертейин» дечү).
— Алдыңызга түшкөнүм болсун, акмактыгымды кечириңиз, — дедим. Алаканын
тескери жайып: — Айтканың арыктан өтпөсүн, Арышың алыска кетпесин. Аш, тойго
батпай, сарттын куураган чайканасында ырдап кал, аллоакбар, — деп басып кетти.
Ошентип арактын «күчү» менен Токомдун каргышына калгам, — дечү Коргол.
ОСМОНКУЛ МЕНЕН ЖОЛУГУШУУ
446

www.bizdin.kg

1961-жылы Осмонкул акынды издеп үйүнө бардым.
— Атамды Ничке-Сууга Өмүркул байкем чакырып кетти, — деди бир жигит. Ал
жигит Осмонкулдун уулу Белек экен. Мен келген жайымды айттым.
— Мынча келип калыптырсың, атама алып барып учураштырып келейин, — деп
өзүнүн «Волга» машинасы менен Ничке-Сууга алып барды. Биз барганда Осоке жок
болуп чыкты, дагы бир тууганы чакырып кетиптир. Эки саат чамасынан кийин
келип калды. Белек:
— Ата, бул жигит атайы сизди издеп учурашайын деп келиптир. Ырчы экен, —
деди.
— Ырчы болсо ырдап учурашсын — деп кыңкайып жатып алды Осокем. Бир чети
сүрдөп, бир чети келбей эле койбой деп, ичимен өзүмдү өзүм тилдеп, комузумду
алып, тобокелге салып ырдап турганым:
Келбедиңиз күттүрүп,
Кечтен бери карата.
Көрсөм — десем көзүм төрт,
Көөнүм оюм самата.
Алтын жаак, жез таңдай
Амансызбы жан ата.
Эргийт экен көңүлдөр,
Эң жакынын самаса.
Элеңдедим келсе деп,
Эне күткөн балача.
Элпек тилдүү, талыбас,
Эсенсизби жан ата.
Сүйүнгөндөн азыраак.
Сүрдөгөнсүп жатамын.
Кубангандан бой эрип,
Көрүп өңүн атанын.
Кара жаак, кайчы тил,
Калк кумарын жазарым.
Желбес жорго, сартаман,
Жез така урган атайын.
Жорголосоң калбастан
Жолуңуздан басайын.
Жол көргөзсөң өзүмө,
Жок деп неге качайын.

Ырдаганга үйрөнгөм,
Ыгы менен жай ылдам.
Ырыскылуу журтума
Ырчы болсом кайыл жан.

Токтогулга жердешмин,
Эшмамбетке элдешмин.
Калык, Курман ырдаган,
Касиеттүү жерде өстүм.
Канга сиңген жашымдан,
Кайрымасы кербездин.
Өнөрү күчтүү болбосо,
Өлүмгө ким теңдешсин?!

Тиркелүүсүз түбөлүк
Тизмесинде өлбөстүн.
Таасын акын, тилиң бал,
Тарбияңа көнбөс ким?!
Таалим алсам өзүңдөн,
Талашта жол бербесмин.

Коргол салам айт деди,
Акын Осоң бабаңа.
Амандыгын сурагын,
Алымкулдун жана да.
Артисттердин ордосу,
Кең Фрунзе калаада.
Оорду менен ырдасаң
Орун болор сага да.
Айтып сөзүн жиберди,
Аман көрдүм силерди.
Эсен көрдүм өңүңдү,
Эшик менен төрүңдү.
Агартам деп келгемин,
Ата сиз деп көөнүмдү.
Алп таланттуу чалкыган,

Тааныттырсам өзүмдү
Туулуп өскөн жайымдан.
Кепкорлору көп чыккан,
Кетмен-Төбө айылдан.
Курман акын жердеген,
Кенен Ничке сайымдан.
Жүрө-жүрө болсом деп
Жүгүргөмүн тайымдан.
Амандашып сыналгам,
Акын Коргол шайырдан.

447

www.bizdin.kg

Арген үндүү шаңшыган.
Ак таңдайлар чыгыптыр,
Атпай кыргыз калкынан.
Үлгүлөрүн алардын,
Үйрөнүптүр арты улам,
Тарыхка окшоп Манасы,
Турмуш салтын камтыган.
Кожожаштар кошулуп,
Кошо келген артынан.
Жаңыл Мырза, Сайкалдар,
Аялдардын алпынан.
Чыгармалар жогорку,
Чыкпайт эле калпынан.
Бизге калган керээздер,

Сизге окшогон жарчыдан.
«Өздөштүрсөм экен» деп
Кара жанды карч урам.
Элден алып, элге айтып,
Элпек тилим камчылан.
Терип сөздү кынаган,
Текке кетпес убарам.
Таамай ойду такалбай
Таап айтсам кубанам.
Кээ бир кезде сөз таппай
Кекечтенип какагам.
Алабарман ырдатпай,
Арылтсаңыз катадан.
Тайгылбасын уруп бер,
Тилге какчу такаңан.

— Оп баракелде, бул тайым улоороок окшойт, кичине үйрөтүп минбесе мөңкүп
жыгып кеткидей, — деп Осокемдин ырдаганы:
Калкыма келсең чырагым,
Каршы алып колум сунамын.
Кадырлап айткан сөзүңө,
Канагат кылып турамын.
Кузгунга чаппай куу ал деп
Куштун да салат кыраанын.
Канатыңды күүлөптүр
Кара жаак Коргол ынагым.
Карегим талып, көп көрбөй
Каңырыш болду кулагым.
Карылык келди башыма,
Калкымдан
бир
күнү
жыламын. Кордукту салса шум
ажал,
Койгун деп эмне кыламын.
Таалайлуу тууган элиңдин,
Таркатар кезиң кумарын.
Тай чабым жерге жүгүрбөй,
Талашкын жолдун ыраагын.
Турмуштун жолу алыс жол,
Тууганга, жатка калыс бол,
Туурасын айтып түз жүрүп.
Таап ырда элдин ураанын.
Баракелде балапан,
Бал сөзүңдү жаратам.
Баарыбызды кубантып,
Балкылдаттың жанатан.
Өйдө-ылдыйлуу көп заман,
Өткөн экен карасам.
Кыйындардын тилин бууп,
Кыйла тийген салакаң.

448

Жазуусу жок жаншанып,
Жалпы журтка жар салып,
Кара жаактуу чеченди эл,
Кадырлашып каршы алып.
Уламалар уланып,
Уңгулуу ырга шакиртин,
Улам келген сугарып.
Манаптарды ырчылар,
Мактап койсо кубанып.
Акмактыгын ырдасаң
Айдап үйдөн чыгарып,
Көк союлдан көз чыгып,
Көйнөк канга чыланып.
Көлөкөлүү көп заман,
Көчтөй өттү чубалып.
Көмөкөйүн кайраган,
Көп булбулдар сайраган.
Жаактуудан Жаманкул,
Жаштайында жайраган.
Жатып калган шордууга,
Жаралбайт го кайран жан.
Айткан сөзү Токондун,
Ак келте, анты сай бараң.
Торгойду да залимдер,
Тозоктуу отко айдаган.
Элпек тилдүү Эшмамбет,
Элге атагы угулган.
«Ээ» дегенде сөздөрү,
Ээ-жаа бербей чубурган.
Эрки тайбай колуна
Эл-жеринен куулган.

www.bizdin.kg

Булбул экен таңшыган,
Бир кылымда туулган.
Жел жетпеген Жеңижок.
Жел кайыпка кубулган.
Динчилердин доорунда,
Динге тили буулган.
Эркиндиктин таңы атып,
Элге теңдик жаратып.
Эл шайырларын чогултуп,
Эрксиз жүргөн жаны ачып.
Алымкулду, Атайды,
Айыл эңсеп самашып.
Муса, Мукем, Шаршенди,
Мындан бетер талашып.
Калык менен бир жүрдүм.
Отуз беш жыл жанашып.
Эчен түрлүү шайырлар,
Эл ичинен уюштук.
Искусство жайынын
Имаратын куруштук.
Опасыз жаш картайып,
Оордубуздан жылыштык.
Керээз айтып кекейип,
Кээбиз өлүп тыныштык.
Эки заман эл көрдүм,
Эки доорду тең көрдүм.
Баштагы күн курусун,
Бактымды басып сенделдим.
Эстен кетпейт көбүнчө,
Элге эркиндик келген күн.
Кырк жыл ашык кырдалым,
Кыргыз элде ырдадым.
Кызык экен кечээки.
Кыл муруттуу жылдарым.
Кайран жашты билбепмин,
Кардай эрип жылганын.
Карыганда кадырлап,
Какпай сыйлайт уулдарым.
Калкка кызмат кылууга,
Казырынча туурдамын.
Канткен менен кырсылдап,
Каршы болот муундарым.
Жетимиш үч жаштамын,
Жезеттан белин ашкамын.
Жеринен кайра куусам да

Жеткирбейт го жаш чагым.
Жергеме кызмат этемин,
Жер өткөнчө капталым.
Каалап келген экенсиң,
Карып калган кезимде.
Канат каксам күүлөнбөй,
Талып калган кезимде.
Таасын ырчы болмогун,
Талант менен өзүңдө.
Көктүн көөнүн эритүү,
Көрөңгөлүү сөзүндө.
Түтүнү бар чогу жок,
Ырчылардын кээсинде.
Айткан менен сакталбайт.
Акыл сөзүң мээсинде.
Эртең мененки ырыңды,
«Элеп» көргүн кечинде.
Эл чогулса жалтайлап,
Эрмегинен бекинбе.
Ырдагандан тартынып,
Ырыскыңды кетирбе.
Ырыстуу элдин уулусун
Ыр болсун иштээр жумушун.
Табийгат берген өнөргө,
Төп болсун журуш-турушун.
Өрнөгү менен ырчынын
Өнөрү менен курусун.
«Азамат» десе атынба.
«Жамансын» десе жашынба.
Абайла, сыйла дайыма,
Аксакал турса кашыңда.
Жамандап болбос нерсени,
Жалакор болбо жашыңда.
Көкүрөк уруп «мен» дебе,
«Көп болсун талант элде» де.
Иритип алат турмушун.
Ит кыялдуу желдеме.
Кошомат жагын ойлобо,
Коштой жүр досун, кордобо.
Убакты желге учурбай,
Улантып сөзүн формоло.
Анча-мынча атаңдан,
Айтылды окшойт жол-жобо.
Сардалдуу ырчы болуп өт,
Санаалаш кыргыз ордоңо.

ТОКТОНААЛЫ, ЫСМАЙЫЛ

Ысмайыл Борончу уулун биринчи жолу 1953-жылы Үч-Терек районундагы орто
мектептин 9-классында окуп жүргөн кезимде көрдүм. Май айынын орто ченинде
449

www.bizdin.kg

Борончиев, Таранчиев, Эгинчиев, Какишова, Эшмамбетов болуп концерт коюп келип
калышты. Үч-Теректе какшык-тамашаны айткан «Чоңко» аталган эл бар: «Эгинчиси
бастырат экен, борончусу сапырат экен, анан таранчысы жеп кетет имиш», — деп
айтып ийишиптир. Кечинде клуб толо эл. Мамбет Таранчиев кулактандырып,
Ысмайыл саламдашып ырдап чыкты. Кебетеси өтө толук, кара чий баркыт кителчең,
кара өтүк кийип, чачын капталына тараган адам, олтургучка шашпай олтуруп,
ээлдин чуусу басылганча комузун күүлөп:
Алыста жаткан эл деди,
Амандашып кел деди.
Бурулушта эл деди,
Бугун ачып кел деди,
Кайрылышта эл деди,
Калкка сүйлөп кел деди.
Карамолдо, Ыбырай,
Кары салам бер деди.
Калык менен Осмонкул,
Каралаев Саякбай
Баары салам бер деди.
Ордолуу журт Үч-Терек,
Ойноп-күлүп кел деди.
Элден мурун ырдайсың,
Эпкиндүүсү сен деди.

Далай элдин көңүлүн,
Ачып келдик туугандар.
«Таш-Көмүрдөн» бери карай
Басып келдик туугандар.
Таш кулаган белдерди,
Ашып келдик туугандар.
Ылдамыраак жетсек деп,
Шашып келдик туугандар.
Карында ырлар кайнасын,
Калкым көрсүн пайдасын,
Ойдогу ырлар кайнасын,
Олтурган көрсүн пайдасын.
Орто жерде бир жигит,
Олтурбай жатат, мас окшойт,
Оо, милийса кайдасың?!

Эл дуу дегенде жанагы неме жалп эле болду. 1964-жылы июль айында
Токтонаалы, Ысмайыл аксакалдар менен ондон ашык артисттер, искусство
башкармасынын төрагасы Смар Шимеев, деректирибиз Арген Есенкулов болуп КөкОйрок жайлоосундагы малчыларга жөнөдүк. Чоң-Кеминдеги К. Маркс атындагы
колхозго жетип калганыбызда, Көк-Ойроктон келе жаткандар жолугуп: «Жашыл
көлдүн» жанынан «бортовой» машина тайгалактан кулап, бир адам набыт болду,
тил алсаңар бүгүн барбагыла», — деди.
— Кокуй, бур автобусту, барбайбыз! Бул жерде башкарма болуп жүргөн «ак мурут
Усубаалы» деген курдашымдыкына барабыз да, «өкүм конок болобуз», — деди
Током. Кайрылып жолдон оңго бурулуп Током айткан үйгө токтодук.
— Силерди кайсы кудай айдап жеткирди, — деп ноочо адам Токтонаалы,
Ысмайыл менен кучакташып көрүштү. Конок камы көрүлүп тамаша башталды.
Ысмакем кыңкайып төрдө туурасынан жаткан, Током куштай болуп мандаш уруп
олтурган, Ысмайылды карай:
— Ии, жатасыңбы комдонуп? — деди. (Ысмакенин уругу мундуз ичинде «бөрү»
экен) Ысмайыл:
— Бекер жаткан жерим жок, мен жатам бирдемени ойлонуп.
Токтонаалы
Чыгасың го жортуулга,
Көзүңдү ачып ойгонуп.
Ысмайыл
Бир төө жарып жесем деп
Менде турат ой болуп. (Токоңдун уруусу «Ак Буура» экен).
Токтонаалы
— Эми кайда жейт элең,
Эки кучак карының.
Ысмайыл
450

www.bizdin.kg

— Жеригенсип жатамын,
Жегим келбей арыгын.

— Сен семизин тапканча мен элге ырдап берейин, — деп Токомун айтканы:
— Ысмайылга окшоп кээ бирөө,
Бекер үмүт кылган бар.
Алкымын бузуп агытып,
Арам дүйнө жыйган бар.
Ак сакалдуу кары деп
«Ак мурут Усубаалы» деп
Айтылуу болду атагың.
Атайы келип үйүңө,
Аңгеме куруп жатамын.

Арам жолго бурулбай
Аябай эмгек жасадың.
Кара кылды как жарып,
Калыстык менен жашадың.
Ырчыны деле көрбөдүм,
Ысмайылдан кашаңын.
Жаталак болгон кезегиң
Жашына жетпей атанын,

— деп андан нары насыят түрүндө далайга ырдады.

***
1972-жылы июль айында Токтонаалы, Ысмайыл аксакалдар менен бирге,
Токтогул, Совет көчөсүнүн бурчунан үй алдым. Күзгө таяган маалда бир тууганым
Койчубай айылдан келип, мен жашаган бөлмөнү сурайт. Аңгыча чыга калсам:
— Көрүндүгүн жакшылап берсең мен таап берип коюшум мүмкүн, — деп
жатыптыр Ысмайыл. Мени «чоңко» деп койчу.
— Ээ чоңко, алдагыңар эт го?
— Ооба анысы да бар, — деди Койчубай.
Ысмакем мага:
— А, байкуш... сенин үйүң биринчи кабатта, балконуң жок, курттап кетет. Мынабу
менин балконума коюп, анан кичинеден алып барып оокат кылып тур, — деди. Мен
сөз таба албай калып:
— Болуптур, сиз айткандай болсун, бүгүнкүдөн артканын, — дедим. Убакыт өтүп
кыш келди. Бир сапар үйгө мейман чакырдык, Ысмакеме айтпай калыптырмын. Таң
заардан эшиктин коңгуроосу шыңгырайт, чыксам Ысмакем.
— А байкуш, түндө үйүңдө кишилер болгондой болду окшойт, арактын анты,
андайда калбай калат. Башың «куурап» калгандыр жүр оңоп ал, мына, мен бардар
киши эмесминби, — деп үйүнө ээрчитип барып:
— Сага бүтүнүн бузайын, бардардыкы ошондой болот, байкең хан-бектер жеген
тамактан гана жейт, — деп закускага «парниктин» бадыраңынан койду.
Муздаткычтан алганы тоңгонсуп калыптыр.
— Ысмаке, мынабу бадыраң балкондон тоңуп калат экен, меникине коюп, анан
ченеп алып турсаңызчы, — дедим.
— А куураган чоңко, баягы күздөгү сөздү кышка чейин сүйрөп жүргөн
турбайсыңбы, — деп каткырып күлдү.

***
1977-жылы 14-июлда комузчу Эшмамбетов Асылбектин жубайы Жамыйла жеңе:
«Быйыл Асыкеңдин көзү өткөнүнө туура он жыл болду, сөөгү узаган үйдөн даам
таттырып, куран окуталы», — деп чакырганынан бардык. Азыркы Ленин көчөсү
менен Тоголок Молдо көчөсүнүн кесилишиңдеги үйүнө Ысмайыл, Токтосун ж. б.
санаалаш туугандары келишти. Асыкем тууралуу эскерүүлөр айтылып жатты.
Ысмакем көп жылдар бирге иштеп, бирге жүргөндүктөн Асыкемдин өнөрү,
451

www.bizdin.kg

адамкерчилиги, кээ бир күлкүлүү жоруктары жөнүндө сүйлөп, ырдап эки саатка
жакын убакытты алды. Ысмайылдын байбичеси Азим жеңе:
— Токтосун менен Тууганбайга деле кезек бербейсиңби? — деди. Анда Ысмакем:
— Ии, шаркырап аккан дайранын жанынан кудук казат бекен! — деп биз жакты
карап мулуңдап койду. Мен Токтосундан озунуп эле:
— Шаркырап аккан дайранын, Жанына кудук казабы?
Же булганыч аккан дайрадан, Кудуктун суусу тазабы? — деп койдум.
— Эй Чоңко, калганын үйдөн айтышабыз, бул жерде башка да эл олтурат, сөз
Асылбек жөнүндө болсун, — деди Ысмакем. Мен дагы Асыкемдин кыялжоруктарынан сүйлөп, тамаша куруп бердим. Ал кезде олтуруш узак созулчу, таң
атканда тарадык. Ысмакем сүйлөгөн сайын сөзгө калемпир сээп турчу. «Мен бардар
киши эмесминби, жүр биздикинен тоюнуп ал» деп койчу.
— Ысмаке, сыныктан башканын баары жугуштуу дейт, сиздин «бардарлыгыңыз»
мага аябай жутуптур, ак жолдон кайрылып үйдөн даам сызыңыз? — деп киргиздим.
— Ахщ... Чарчаган экенбиз го, эми сенин куураган жармаңан башка эмнең бар
дейсиң. Кана, эр экенсиң эми кол көтөрүп көрчү, ээн жерде бир былчылдашалы.
Өзү тийишкенден кийин пайдаланып бирдеме айттырып калайын деген ой
менен:
— Андай болсо оюмду,
Токсон, жүздү чапчыңыз.
Айта берсем болобу?
Аксакалым Ысмаке,
Ысмайыл
Аман жүргүн оболу.
— Ырас,
Төшөк салып олтурам,
Кептин келсе соболу,
Төргө өтүңүз жогору.
Кетиргенде болобу.
Бир эшиктеш үйүбүз,
«Өкүм конок» дегендей
Бирге күттүк короону.
Дасторкондо немеңе,
Узатышып турабыз,
Тай сойгонсуп дегеле,
Тууган, жолдош-жорону.
Канча сомуң короду?
Кек сактабай айтайын,
Баламдайсың Тууганбай,
Кептин келди оролу.
Байкашымда бу кандай?
«Былчылдашат элем» — деп,
Карап турсам сөзүңө,
Өкүм конок чакырсаң
Карангыга аралаш,
Өзүңдү кайра согобу?
Каптап кирген тумандай.
Ала тоодой бактыңыз,
«Карылар менен бастың» —
Алтымыштан аштыңыз,
деп,
Ар ким колдон түшүргүс,
«Калк көңүлүн ачтын» —
Албан китеп жаздыңыз.
деп,
Кайран нечен залкардын,
Какшык эмей эмине.
Катарында бастыңыз.
Мен, карызыма бергенсип
Кан жолуңар уланып,
Каргалар конот тарпына
Сапарында бастыңыз.
Каркылдай бербей каргадай,
Баш кылып Муратаалысын,
Карагын сөздүн баркына.
Баарысын жыга чаптыңыз.
Мен, карызыма бергенсип,
Эс алууга Ысмаке,
«Карыганда баарысын,
Элүүңдө чыга качтыңыз.
Катар жыга чаптың» — деп.
Балапан баскан тооктой,
Ажап келсе ким калат,
Байбичеңдин жанында,
Ачууланса миңди алат.
Байландың да жаттыңыз.
Адам жаны аманат,
Эми жүргөн кезиңиз,
Асман калат, күн калат.
Эч кандай жок башчыңыз.
Аларына келгенде,
Торгой тилдүү чоң акын,
«Алтын берем» — десең да
452

www.bizdin.kg

Ажал кайдан тилди алат.
Кулунусуң чоңконуң,
Куу сөз айтсаң коркомун.
Астын-үстүн сүйлөгөн,
Айланайын чолпонум.
Ден соолугу тазалар,
Дарынын баркын билеби?
Дердендеген ала өпкө,
Карынын баркын билеби?
Ден соолугун тазабы,
Дары көргөн жок белен?
Демитесин улууну
Кары көргөн жок белен?
Кум жыйылса чвл болот,
Суу жыйылса көл болот.
Аяз келсе кыш болот,
Аял башта кыз бшот.
Канаты талса куш конот,
Ал-кубагган тайган кез,
Сага да,
Аман болсоң туш болот.
Карылыктан кача албай,
Калктар өткөн экен да.
Ажалга айла таба албай,
Алптар өткөн экен да.
Көлдөн учкан бууга окшоп,
Көктөн учкан кууга окшоп.
Аттары калып өзү жок,
Акындар өткөн экен да,
Артында калган сөзү жок.
Казырчы түрлүү арга бар,
Кагазга түшкөн тамга бар.
Карасак ушул заманда
Кат билбес акын чанда бар.
Каза шумкар каз алат,
Канатын канга тийгизбей,
Табына келсе таза алат.
Акындык чындап даарыса,
Айта алган деле жаза алат.
Кайруусу жетсе имерип,
Каңтара тебет карчыга.
Кара жемсөө жан үчүн
Каргалар конот тарпына
Каркылдай бербей каргадай,
Карагын сөздүн баркына.
Акындын күчү ошондо,
Ат көтөргүс сөздөрү,
Айтылып калат артына.
Эшек да жүрөт бакырып,
Буруп-буруп сайрашат,
Булбулдар бакта жашынып.
453

Дагы,
Илгери кыргыз ат чапса,
Илээге салып чабышып.
Туурадан чыгып койдуруп,
Тулпардын ырсын кагышып.
Чыгарып койчу «күлүгүн»,
Чылбырдан сүрөп алышып.
Каны сиңип калган бар,
Казыр да сүрөп алмай бар.
Алтындан жабуу жапса да
Алыска кетпейт андайлар.
Берилбе андай кумарга
Безилдеп сайрап жатса да,
Безбелдек жетпейт уларга.
Артынан кууба сыйлыктын,
Арканда калсын чыгарма.
Сени бирөө,
Ырдаба деген чечим жок.
Бирок,
Ырчы болбо бетиң жок.
Акындык деген убада,
Алыңа ченеп кубала.
Башыңа кудай бербесе,
Баш ийбейт айткан дубаңа.
Алар ырчы болбогун,
Өлөрүңдү ойлогун.
Афирис ырчы болбогун
Абийриңди ойлогун.
Бозокор ырчы болбогун,
Болоруңду ойлогун ,
Эл чогулган жерлерде,
Элүү, жүз грамм бергенде
Анда да,
Эсиң менен ойногун.
Пенсияда жүрөмүн
Бекерчинин бирөөмүн.
Ышкысы жок тынч уктайт.
Ыр дегениң ошондой,
Ышкылууну тынчытпайт,
Ырга жакын жүрөгүм.
Ашротун аңдыба,
Акын болсоң бирөөнүн,
Ар кимдикин меники деп,
Айтып жүрүш тири өлүм.
Номурун бир күн карматат,
Ноктолуу башка бир өлүм.
Барган, турган жерлерде,
Баркымды билген элдерге,
Анда-санда өзүмдү,
Аванымды, сөзүмдү,
Айта жүр деген тилегим.

www.bizdin.kg

***
Бир жолу, жайдын күнү тереземден көчө жакты карап олтурсам, Баатыров
Мариш деген Совет районундагы К. Маркс атындагы колхоздун башкармасы келе
жатыптыр. Ысмайыл менен азилдеш-дос болчу. Кыргыз ССР Жогорку Советине 3—4
жолу депутат болуп шайланган, ордендери көп кадырлуу адам эле. Ысмакемкине
келатпаганда кайда бармак эле деген ой менен эшикке утурлап чыктым.
Учурашкандан кийин Мариш аке:
— Ысмайыл кайда? — деди.
— Үйүндө эле болуш керек, — дедим.
Шашке чен болуп калган, ээрчишип кирдик. Ысмакем уктоочу бөлмөсүндө
тескери карап жаткан экен. Мариш салам айтпастан, акырын бутунун башбармагы
менен тигинин көчүгүн чукуп койду. Анда Ысмакем: — Бу куйрук жакка асылат,
түштүк тараптан келген немеби? — дегенде эле Мариш «баа» деди.
Ысмайыл туруп, чайга олтурдук. Байбичеси Азим жеңенин Ленин ордени
баштаган бир топ ордендери бар эле. Ал киши улуттук тамак жасоонун устаты
болгон. Мариш аке да ошол жылы Ленин ордени менен сыйланган экен. Ысмакеге
карап:
— Эй Ысмайыл, сеники көп болсо, «Эмгек Кызыл Туу» орден, а орден деп мынабу
«Ленин орденин» айтат! — деп өзүнүн төшүн көрсөтсө, Ысмакем: — Эй Мариш,
андай орденди менин катыным кесме кесип олтуруп эле алып койгон, — деди.
***
Ысмакем минтип эскерчү эле:
— 1936-жылы жалпы кыргыз өнөрпоздорунун олимпиадасы болуп, ошондон
тандалган таланттарды алып калып, Шубин деген композитор оркестр уюштурду.
Муратаалы баш болгон өнөрпоздордун баардыгы нота окуп, аспап үйрөндүк. Ар ким
алына жараша жекече өнөрлөрүн да көргөзүп атты. Акындар пар-пар болуп айтыш
чыгарышты. Токтонаалы экөөбүздү айтышасыңар деп бирге койду. Азыркы опера
театрынын алдындагы мечит филармония болчу. Ал кезде концерт төрт-беш саат
жүрчү. Токтонаалы экөөбүз Төкөлдөштөн квартира таап «айыл» туруп калдык.
Концерттен кийин дайыма чогуу кетебиз да, сайдын берки кырында бир түп кара
жыгач бар, ошонун маалесине «отуруп» дагы көпкө божурашабыз, жолдогубуз аздык
кылгансып. Анан Током мага:
— Эми менден он төрт жаш кичүүсүң, «аарчыгыч» камдоо сенин милдетиң
болсун, оң кулагың менен да, сол кулагың менен да уккун, жарайбы? — деди.
— Хуп болот, — дейм. Ошентип жүрөбүз. Ошол күнү концерттен кийин баягы
жерге келдик. Кудай уруп менде «аарчыгыч» жок болуп калыптыр. Током каарына
алып:
— Аны камдап бербегенден кийин бул дүйнөдө эмнеге жашап жүрөсүң, я?!
Экинчи бул иш кайталанбасын! — деп күпүлдөдү.
— Ляпбай таксыр, мындан кийин мындай болбойт — дедим. Аялым ашканада
иштечү эле, барып салфетка кагазды төрт кабаттап, майдаланган ачуу калемпирден
эки кашык салып ороп кодум. Эртеси күнү баягы жерге дагы келдик. Отурдук...
Током кекетип:
— Ии... Бүгүн дагы жокпу?!
— Таксыр бүгүн бар, — деп кагазды бердим. Ай булутка бирде кирип, бирде
чыгып, ала көлөкө жарык болуп турат. Экөөбүз туруп кетип атабыз, бир аз
жүргөндөн кийин Токомдун оң колу улам куйрук жагын кашып коёт. Көзүмдүн
кыйыгы менен байкап баратам. Бир маалда колу тез-тез кашый баштады да:
— Э, Ысмайыл, жанагы кагазың эмне кагаз эле, — деди.
— Жөн эле кагаз болчу...
— Э, билбейм...
454

www.bizdin.kg

Ошентип тарап кеттик. Кийин уксам үйүнө баргандан кийин градусу 40тан ашып
кеткен имиш. Ошентип Током кагаз сурабай калган дечү.
***
1977-жылы кышындасы Током ооруп төшөктө жатып чыкты. Февраль-март
айынын ортосу болуп калган. Ысмакем экөөбүз чай ичип олтурганбыз, балконунан
карап:
— Эй чоңко, Токтонаалы эшикке чыгып калыптыр, быйыл жаз эрте келет
окшойт, — деди.
Карасам Током, башында суусар тебетей, көгала чыт чапанын сыртынан
курчанып, гөлөштүү өтүк кийип, таякчан, куштай болуп басып жүргөн экен.
— Кой, сакалдуу кишиге чыгып барып учурашып коёлу? — десем, Ысмакем:
— Мен балкондон эле учурашам, — деп койду.
Токомо салам айтсам, колун серепчилеп бастырма кылып:
— Ой шоңкосуңбу? Көрүнбөйсүң да...
— Токо командировкадан кол бошобой, кирип сурай да албадым...
— Ии... пиларманияң да ит куугандай айдап атабы?.. Каруу, күчүң барында иштей
бер, аман болсоң биз барган жашка да барасың...
Аңгычакты Ысмакем балкондон:
— Бийик жердеги жапыс жердегиге салам айтат, ассалоумалейкум?
Током:
— Тигил эмне деп атат? (Мен котормочу болуп атам).
— Сизге салам айтып атат.
— Ии... Үйүндө жатып алып аябай семирип атабы? Сурачы канча кило семирем
деп план алган экен... Токомун үнү акырын чыгат.
Ысмакем:
— Алдагы эмне деп атат?
— Өкмөттөн канча кило семирем деп план алыптыр дейт...
— Бир төөнүн салмагындай. (Токомдун уруусу «Ак буура»),
— Чоңко тигиге айтчы, азыр үзүмчүлүк маалы, согум союп алалы, үчөөбүз
биригип.
Током: — Эмне соёлу? — дейт.
Ысмайыл: — Арык да болсо төө союп алсак.
Током: — Эмне дейт?
Мен: — Арык да болсо төө союп жесек дейт.
Током: — Ии, ал ит төөдөн башканыкын жебей калыптырбы. Айтсам Ысмакем,
ага кошулуп мен күлдүм, анан Током да кошулду.
ШЕКЕРБЕК ШЕРКУЛ УУЛУ

(1902—1979)
Шекемди биринчи жолу 1953-жылы жайында көргөм. Турсун Карымшаков,
Мыскал Өмүрканова, Эстебес Турсуналиев болуп концерт коюп келишкен. Шекем,
Эстебес Токтогул менен Эшмамбеттин сакал жөнүндөгү айтышын аткарып
бүткөндөн кийин Шекем туруп кетип, Эстебес калып минтип ырдады:
—
Жээгинен
келдим
Таластын, Жеринен келдим
Манастын.
Алты жылдан бери карай
Артисттерге жанаштым.
Өзүмдөй кунан, тайлардан

455

Жолду бербей талаштым.
Кең Фрунзе шаарында
Филармония залыңда
Албан түрлүү ырчы бар,
Атагы чыккан ырчылар,
Калемпир бар мурчу бар,

www.bizdin.kg

Кароосунан өткөргөн,
Алымкул деген тору жорго
Мени
Аларды ээрчип келаткан
Кабыл алып сынчылар.
Мендей
Калык деген зор жорго,
Апаман чалыш жол жорго.
Осмонкул деген чоң жорго,
Аман болсом түшөрмүн,
Шекем менен 1958-жылкы декададан кийин, Жалал-Абад облусундагы
областтык драмтеатрда иштеп жүргөнүмдө Токтосун, Эстебес, Керим, Төлөш болуп
командировкага келгенде жакындан тааныштым. 1960-жылы ноябрь айынын аяк
ченинде Ала-Бука районунда гастролдо жүргөн жеримен Токтосун кармап алып эле:
— Жүр биз менен филармонияга, алып кетем деп калды. Бригадирибиз
Кемпирбаев Ырысбек:
— Токо, деректирге эмне деп жооп айтам?
— Деректириң Көкев Адишпи, ага жоопту мен берем. Тууганбайдын иши тыякта,
— деп мени ээрчитип алды.
Кыштын күнү, бирде атчан, бирде ачык машинеде жүрөбүз. Током жетекчиси
экен, топто Шекербек, Насыр Абдыкеримов, Жапар Чабалдаев, Керим Жакшылыков,
Сакен Бейшеналиева, Мамбет Таранчиев, анан талаадан мен кошулдум.
1962-жылы декабрь айында Кочкор районунда концерт коюп жүрөбүз. Бригада
башчыбыз Эстебес, Шекербек, Төлөш, Уркаш, Төлөбек, Ырыс Ташыбекова жана мен
болуп Дөң-Алыш деген айылда күндүз эшикке концерт берип калдык. Кочкордун
кара суугу ичти кайрып турат.
Эстебес:
— Күндүн суугу бул болсо, концерттик формаңардын үстүнөн жылуу
кийимиңерди кийип ырдай бергиле, Шеке сиз пальтоңуз менен эле чыга бериңиз,
жөтөлүп жүрөсүз, — деди. Шекемдин көкүрөк оорусу бар эле, тынбай жөтөлөт, күнүтүнү менен.
— Ооруп жүрөсүз, шаарга кете бериңиз десек:
— Аз калды балдар, чыдай берем «балоокерден баабедин» деген дарым бар
(«валацерден» деген дары), ичип алам деп коёт.
Концертти Шекем экөөбүз баштачубуз. Экинчи кезеги келгенде жөтөлүп эле
ыкшып калды. Мен күтүп турам. Жөтөлү басылары менен:
— Сөзүн ук мендей Шекеңин,
Карып калган экемин,
Кармап калып жөтөлүм,
Тыйкыпдап атат көтөнүм...
Мен балээни ырдай аламбы. Эл күлүп атат, мен да күлүп атам. Шекем жөтөлүп
атат. Чарбанын алдыңкыларынын аты-жөнүн жаздырып алган элек, Шекеме
Абылбек деген мыкты чабандын аты тийип калыптыр. Шекем:

— Карыган Шекең кеп айтат,
Атагың бар, баркың бар,
Калк аралап келаткан.
Аман болгун карагым.
Каармандарын, жалкоосун
Жадабагын эмгектен,
Катары менен эми айтат.
Жайы-кышы чеке тердеткен.
Айлыңарда бар экен,
Коктуну карай өрдөткөн
Абылбек деген чабаның.
Койлорун эгиз төлдөткөн
.
Элдер күлүп ийди. Абаз аттуу киши бар эле: — Оой Шеке ал жалаң кочкор багат,
кочкор да төлдөчү беле?! — деп бакылдап жиберди. Анда Шекем
Коктуну карай өрдөтөт,

456

www.bizdin.kg

Абылбек,
Кочкорду деле төлдөтөт, — дебеспи.

Көрсө тиги Шекем мактаган койчуну активдер «алдыңкы чабан» — деп жазып
берип коюптур.
Мен
— Калыстык сөзүн сүйлөсүн
Калкында мендей эрмегин
Аксакал Шекем ырдады,
Активдин жазып бергенин.
Өтүрүк айтпай туура айтты,
Өз көзү менен көргөнүн.
Өмүрүндө калп айтпайт,
Өлбөгүн Шеке өлбөгүн, — десем Абаз:
— Тиги жанындагы энеңди урайыны да болушуп атпайбы, —
дейт.

***
1964-жылы күзүндө Аңыракайдагы малчыларга концерт коюш үчүн барып «Ак
чий» деген жеринде турсак бирөө келип:
— Асан деген жалгыз эркегине тойчук өткөрүп атат, мүмкүн болсо кыргыздын
салты боюнча Тууганбай экөөңүздөр эки ат минип ырдап барсаңыздар, — деп
Эстебестен өтүнүп калды.
Эстебес экөөбүз ырдап бардык, атчан. Шекем кызуураак. Уктап жаткан эле.
Ойгонуптур да бизди көрүптүр. Эч кимден сурабай эле бир байлануу турган атты
чечип минип, биздин аркабыздан ырдап келди. Шекем алиги тойдун ээсин келиниң
кут болсун деп ырдап атат. Ырынын баары эле тетири. Эстебес мага:
— Бар Шекеңди түшүрчү, — деп жумшады. Айтсам түшпөйт. «Мага да
силердикиндей кылсын, болбосо түшпөйм», — дейт. Колуна бир метр чыт, бир сом
карматып түшүрүп алалы дегенче улак тартуу башталып кетти. Минген аты бир
кулагы кесилген кара ат, бийиктиги эки метрге жакын. Үзөңгүгө буттары араң
жетет, кантип минип алганын билбейм. Эстебес бир жагына, мен бир жагына
кошулуп тартып атабыз. Биз менен кошо Шекем да жүрөт.
— Ой Шеке кайсы жагындасың, — десем.
— Мен өзүмчөмүн, — дейт.
Улакта Кеминдик Боромбаев Ачакейдин Эмил деген баласы дагы бар, улак анын
такымында эле, Шекем да бучкактан алды, анан топтошо түштүк. Шекем минген ат
жедеп жалтак болуп бүткөн байкуш окшойт, топтон улам артын карай
кетенчиктейт. Шекем улакты коё бербейт, колу кычкачтай болчу. Ошентип аты
кетенчиктеп атып басмайылы үзүлүп, үзөңгүнү тепкен боюнча ээр токуму менен
аттын башынан шыпырылып
түшүп калды. Колунан улак чыгып кетти. Ошондо да алаканын чаап «Жашаа!»
«Жашаа!» — деп кыйкырып коёт. Көргөн эл Шекемди тегеректеп тамашасына батып
атышты. Биз улакта жүрдүк.
***
Бир жолу шаардан бирөө учурашып калды Шекеме. Шекем да аны менен тим эле
катташып жүргөндөй сүйлөшүп атат:
— Атыңды унутуп калыптырмын, атың ким эле?
— Арстанаалы...
— Ооба, ооба. Арстанаалы эмес белең.
— Кай жерлик элең?
457

www.bizdin.kg

— Ат-Башылык...
— Ооба, ооба Ат-Башылык эмес белең... ии...
— Атаңын аты ким эле?
— Ой жарыктык унутуп калдыңызбы, Дүйшөнаалы эмес беле.
— Ооба, ооба Дүйшөнаалы эмес беле. Кандай Дүйшөкөм аман-эсен жүрөбү?
— Оо, ал кишинин өлгөнү качан, 1955-жылы эле каза болгон.
— Ооба, ооба. Каза болгон... Эми деги калганы аманбы?! Тиги да кызуураакпы —
Жүр эми калганын буфеттин сүйлөшөбүз, — деп ээрчитип кетти Шекем.
***
Кара-Суу районунда бир чайканада Манас жөнүндө сөз болуп кетти. Манас
жомокпу же тарыхый чындыкпы деген сыяктуу ойлор айтылып атат. Шекербек өзүн
Таластыкмын деп тааныштырып олтурган.
— Эй туугандар Манас көзмө-көз болгон. Ал тургай мен Манаска алты ата менен
кошулам.
— Кандайча? — деп бир карыя таңданды.
— Жакып, Жакыптан Манас, Манастан Семетей, Семетейден Сейтек, Сейтектен
Култай, Култайдан Куулек, Куулектен Шеркул, Шеркулдан Шекербек. Чайканада
олтургандар көбүнчө карапайым карыялар эле, бир даары ишенгенсип калды.
Шекем ого бетер билимдүүсүнүп:
— А Карл Маркс Коммунизм жөнүндө эмне деген? Билесиңерби? — деди.
Анда олтургандардан бирөө:
— Э, Карл аям акаңизби?! — дейт.
Шекем өзү күлүп атат, бышмыңдап.
***
1958-жылы Чалагыз, Шекербек, Бектемир, Токтосун, Эстебес, Керим болуп
Токтогул районуна барышат. Андан бир жыл мурун ошол эле бригада концерт коюп
кетишкен болот, бирок ичинде Шайлоо Мукашева да бар экен, элге аябай өтүп
турган учуру. Өң десе өң, үн десе үн, келбети да келишкен, атайлап сахнага
жаралгандай сонун кези. Токтогул атындагы колхоздун башкармасы Медеров
артисттерди концерттен кийин аябай сыйлап, эртеси шашкеге чейин олтуруш болуп
калат. Пахта терим учуру экен, райкомдун биринчиси Нургазиев Муктар отуруштун
үстүнөн чыгып калат. «Иш маалында элди жумуштан алаксыттыңар» деп ачууланат
да бюродо башкарманы кызматтан алып, дагы бир топ активдерине чара көрөт. Ал
кабар маданият министрлигине жетип, Шайлоо Мукашева да жазаланат.
Жогорто айтылгандай кийинки жылы келген өңчөй эркек артисттер мейманда
отурушпайбы. Активдерден бирөө:
— Башта келгенде араңарда бир кыз жүрчү эле го. Быйыл жалаң эле эркек
артисттер келипсиңер? — десе Шекең:
— Ооба, жылда арабызга бир кыз кошуп алчы элек. Былтыр бир кыз менен
келсек башкармаңар баш болуп бир тобуңар иштен куулупсуңар. Ошондуктан накта
кызды алып келсек болбойт экен деп тиги Чалагызды (Чалагыз Иманкулов)
апкелдик, — дептир.
***
1958-жылы кыргыз адабияты менен искусствосунун Москвада өтө турган
декадасына жөнөйм деп жаткан учурунда таланттуу акын, комузчу, ырчы Ормонбек
Асанов жыйырма алты жашында каза болуп калат. Ормонбек жазганда жакшы
жазган, жамакты да жакшы ырдаган, үнү коңгуроодой, өзгөчө Ыбырайдын күүлөрүн
орунда келтире кайрыган, бирөөгө жаман айтпаган, өйдөсүнүп кекирейбеген, кооз,
таза жүргөн, кир кол менен учурашпай турган жигит эле. Ормонбектин өлгөнүн
Москвадан угушуп, өзгөчө филармониялыктар өтө капа болушат. Декададан кийин
Токтосун баштаган бир бригада батага барып, андан нары планды толтура келели
458

www.bizdin.kg

деп Аксы айлына келишет. Алардын тобунда Шекербек да бар экен. Ормонбектин
тууган уруктары улам бирөө чакырып отуруп артисттер бир топ күн жүрүп калышат.
Улуксат алышып артисттер аттанаар маалында Сарпаш Молдо «Кана,
алаканыңарды жайгыла бата берейин» — дейт. Артисттер алакандарын жайып
турушат. Он мүнөт болот, бүтпөйт. 15 мүнөт болот, бүтпөйт. Суук бетти каарып,
жайган алакандарын колтукка ката коюп кайра тартып алып... 20 мүнөттөй
болгондо «Аллоуакбар» деп бата тартылары менен артисттер кайрылып жөнөйт.
Аңгычакты алдыдан кызуураак бирөө чыгып:
— Ассалоуммалейкум Шеке? — десе.
— Болду айланайын, сенин саламың эмес Сарпаш Молдонун батасынан араң
кутулуп келатабыз, — дептир Шекербек.
***
1963-жылы Кара-Балта жакка командировкага чыктык. Ал жакты биринчи
аралап көрүшүм.
— Жол алдында Киров деген айылда Усубаалы деген киши бар. Куйручуктай эле
ат коюп сүйлөйт. Бүгүн ошол айылга концерт коёбуз, — деди Эстебес. — Кандайча ат
коёт? — деп сурасам:
— Илгери филармонияга Вуль деген еврей деректир келип, аттестацияга
шылтоолоп, аксакалдардан башкаларын иштен бошотуп ийген. Токтосун Алымкулга
катчы болуп кетти. Мен Кыргыз драмтеатрына артис болуп кирдим. Театр менен
Чүй боорунда оюн коюп жүргөнбүз. Киров колхозуна келсек Усубалынын Сатаркул
деген баласы башкарма экен. Атасы бактын көлөкөсүндө эс алып жатса, кытайча
«чесуча» деген ак материалдан костюм, шым, шапке кийген баласы:
— Ата туруп чай ичиңиз, — десе ынды кара баласына карап туруп:
— Бу өзүңө өңдөш эле кийим кийбейсиңби, сүткө түшкөн коңуздай болбой, —
дептир. Ошондо биз бир үйдө конок болуп олтурсак: — Усубалы келатат! — деп
калышты. Муратбек Рыскулов баштаган чоң артисттердин баары бар. Деректирибиз
Бектенов Касымаалы да кошо келген. Усубаалы аксакал кирип келип салам
айткандан кийин эле бир-бирден аты-жөнүбүздү сурай баштады. Төрдө Муратбек
Рыскулов олтурган, аны айтты:
— Бу совхоздун асыл тукум букасы кебетеленген мунуңар ким?
— Ал Кыргыз ССРинин эл артисти Муратбек деген ушул, — деди.
— Тиги башына айранды жаба куюп алгандай немеңер ким? — деп Айбашовду
сурады. Чачы ап-аппак эле.
— Тиги журтта калган куу казык кебетеленген немеңерчи?
— Шамшы Түмөнбаев деген куудул артист.
— Береги күйгөн калак күрөк баштанганыңарчы?
— Ал театрдын деректири Бектен уулу Касымаалы.
— Тигил эркек тоодак көчүктөнгөн кызчы?
— Канымгүл Досманбетова деген кызыбыз.
— Бу кайырманын сеңири мурунданган балаңарчы?
— Эстебес деген таластык ырчы.
— Ии айланайын саруусуңбу, кушчусуңбу? — деди.
— Саруумун.
— Анда иним болот экенсиң.
Кыскасы Усубалынын ар сүйлөгөнү сайын каткырып отурдук.
— Эстеке ошол киши бүгүн да келер бекен? — деп сурап калдым.
— Бул жерде эле болсо келет, өзү топту сүйгөн ышкыбоз киши, илгери казак,
кыргыздын ортосунда доо бүтүрүп жүргөн чечен экен.
Ал кезде конок үйүнө чанда кончубуз. Айылдан, айылга түнөп жүрө берчүбүз.
Киров колхозуна келип контордун жанында көпкө күтүп калдык. Шекербек, Эстебес,
459

www.bizdin.kg

Төлөш комузга кыл тагышып көлөкөдө олтурушат. Мен, Уркаш, Төлөбек болуп
автобустун ичинде жатканбыз. Күн түшкө жуук болуп калган, арыктын боюнда эки
чал чөп оруп жүргөн. Аңгычакты эле бакылдаган үн чыгып калды, жанагы эки чалга
карата:
— Бу силер арыкты карай басканда эле жээгиндеги чөптөр ыйлап турат экен, ой
айылга кишилер келип олтурат, бир карап салам айтканга жарап койсоңор боло! —
Усубаалысы ушул го деп карап калдык. Толмочунан келген бакубат карыя биздин
олтурган артисттерге салам айтып: — Кандай Шекербек тууганым, жүн тиштеген
таранчыдай болуп, чөп баскан кудук ооздонуп аман-эсен жүрөсүңбү? — деди.
Төлөшкө: — Кутурган булактан суу ичип, секирген бука көздөнүп саламат
жүрөсүңбү Төлөшүм?
— Жаян балык ооздонуп ырыңды чуурутуп атасыңбы? — деп Эстебеске
учурашты. Уркаш манасчы кыйкылдап күлүп автобустан биринчи чыкты. Усубаалы
Уркашты карап:
— Тетиги ыштаган түлкү тиштенип ырсалаңдаган ким?
— Талды Суулук, Уркаш Мамбеталиев, манас айтат.
Төлөбек Итигулов деген арык артистибизди: — Кара суунун
балырына жабышкан сүлүк курт баштанган мунуңар ким?
Аны да тааныштырдык. Мен чачымды артыма карай тарачу элем, төбө чачым
туруп калса керек.
— Тиги сасык үпүп чокуланган артисиң ким?
— Кетмен-Төбөлүк акын бала.
— Чачың тик турат, чарт айтып туруп калма ырчылардансың го?..
— Мейли, мейли, аман болгула балдар, — деп жайланып олтурду. Кечинде
концерттен кийин олтуруш болду. Өтө семиз, кара тоголок, оозунда тиштери жок
бригадири бар экен. Биз Усубаалы аксакалдын сүйлөгөнүнө маашыр болуп улам
айтса экен деп атабыз. Аңгыча жанагы бригадир тиши жок оозу менен: — Усуке, биз
балдарды ырдатып угалы десек эле өзүңүз сөз бербей олтуруп алдыңыз го, буларга
да кезек бербейлиби? — деп балдыраган түр менен сүйлөп калды.
— Эй, мен чайымды актап ичип атам. Атаң менен тең киши болом, кагып
сүйлөгөнгө кандай акың бар?!. 0 май карын жалап, ысык картөшкө жеген ооздонгон
кебетеңди урайын!
— Усукем ушинтет эми, ушинтет эми, — деп бригадир туруп кетти. Ошентип
отуруш көпкө созулду. Эртесинде Шекербек мага:
— Сен экөөбүзгө бир айтыш чыгарып койдум эле, ошону буларга окуп берели,
жараса концертке чыгаралы, — деди. Ар ким оюн айтты, бара-бара түзөтүп
айтышып жүрдүк. Кол жазма менде сакталып калыптыр, ал мындайча эле.
Шекербек
— Жарышка бүгүн чабайын,
Каруу, күчүң чыңалсын.
Жаңыдан чыккан кунансың.
Карт күрөңдүн күчүнө,
Эптүү сөздөн сүйлөсөң
Кайраттансаң чыдаарсың.
Элден алкыш угарсың.
Аркы-терки сүйрөсөм,
Абайлап турсам өзүңдү
Аргаңды кандай кыласың.
Абаң Коргол сыяктуу
Куушуп ырдай албасаң,
Айтышмакка кумарсың.
Куйругун кыпчып жыларсың.
Кабыргаңдан чымчыйын
Тууганбай
—Жол көргөзөт деп турсам,
Жоон сүйлөдүң эми эле.

Куйругун
кыпчып
Кууланып ага теңебе.
460

ит

качат,

www.bizdin.kg

Кабырга
чымчыганыңды
Карматкын
үйдө
жеңеме.
Кармашсам
кайдан
алдырам,
Каруусу кеткен немеге.
Созуп коюп какшыкты
Сопу мышык сыяктуу,
Созуласың теги эле.
Шекербек
—Сылык айтпай кебиңди,
Сындырам дейсиң белимди.
Карыса бөрү бир койлук
Кана
Чыгарайын желиңди.
Апаң менен келсен да,
Азыр табам эбиңди.
Өзөнү Талас кутман жер,
Өнөрпоздор чыккан жер.
Абалтан бери ээлеген,
Атактуулар төрүмдү.
Эшмамбет менен Жеңижок,
Экөө тең биздин Таластан.
Сыртпай менен Мусабай
Сайрап турса жарашкан.

Тууганбай
— Элге, жерге бөлгөндү,
Эси жок кары кеп кылат.
Кайраштырып бир-бирин,
Кагышса экен деп турат.
Элди экиге бөлбөгүн,
Кетмен-Төбө, Таласта
Ээрдей кайкы чеп турат.
Тууганбай

Карылыгың шылтоолоп,
Камчы үйрүбө төбөмө.
Кара мурут чагың жок,
Кармашууга алың жок
Качыратсам белиңди
Какыйлап качып жөнөбө.
Айдараалы, Аттокур,
Күлдүрүп элди караткан.
Үмөтаалы, Сулайман,
Уккан жерге жарашкан.
Алымкул, Атай ырдаса,
Адамдын черин тараткан.
Айманбет, Сооронбекти сен,
Айтпасам жөнүн билбейсиң.
Балалык кылып Тууганбай
Баш-аламан сүйлөйсүң.
Эстебес, Төлөш инимди
Эсиңе такыр илбейсиң.
Жарышам десен буларга,
Жарым жолдо жиндейсин.
Ээрчишип бирге жүрүшкөн,
Эстебес менен Төлөшкө
Эрегиштирген шек турат.
Балакет сөзүн кылтыйтып,
Байкатпай Шекем жеп турат.
Эгер бөлмөй бар болсо,
Эзелки сөөгү сиздики.

—Тикенектей сөзүңүз,
Тийиштиниз өзүнүз.
Сайып койсом безиңе,
Сайгактаган кезиниз.
Бачжошконум жогунан,
Бойдок жүргөн убагым.
Боз бала кез курагым.

Ойноп жүргөн убагым.
Көмөгүңдү тийгизип,
Көп аял көргөн карысың.
Мага тийчү немени
Көрүп өзүн сынагын.
Эминени ырдайсың,
Эми кандай планың?!

—Жанатан бери кунаным,
Жай-маанинди сынадым.
Орой-чарай болсо да
Оюмду туура уладың.
Каяша айтып өзүмө,

Кадимкидей чыдадың.
Чычым алып кетпесе,
Чыңырган ырчы болосуң.
Өлүм алып кетпесе,
Өкүргөн ырчы болосун.

Шекербек

461

www.bizdin.kg

Айтышкандын бир тобун,
Аман болсоң согосуң.

Эшмамбет акын биздики.
Жердиги, сөөгү сиэдики.
Жеңижок деле биздики.
Торгойдун тилин туураган,
Токтогул чыккан элимден.
Токомдун ыры деңиздин,
Толкунундай көбүргөн.
Дудукту дагы күлдүргөн,
Бекназар чыккан төрүмдөн.
Кош тандайлуу Корголдун,
Кокодон ыры төгүлгөн.
Кулуке, Тейти, Шадыкан,
Куюлган ырга чөмүлгөн.

Шекербек
— Чычымдан чыккан кепти
Чымырабас бетти көр.
Тек койгонду түшүнбөй,
Теңтуш болуп кеттиңер.
Өрөпкүгөн көйрөңдү,
«Өйдө өт» деген көптүрөр.
Калган күчкө салайын,
Кара жиниң кагайын.
Кара келтек сөз менен,
Карсьшдатып сабайын.
Алдыма салып айдайын,
Азууга салып чайнайын.
Ботодой сабап айдайын,
Тууганбай
— Баш ооруудан сактаса,
Бакырган ырчы боломбу?
Ич өткөктвн сактаса
Кашынган ырчы бачомбу?
Төш оорудан сактаса,
Убадама тайбастан,
Бек туруп ырчы бачомбу?
Көз оорудан сактаса,

Кыргызга
маалым
Жолойдун,
Кыякка үнү телинген
Тушунда ошол залкарлар
Тулпарлар экен бөлүнгөн.
Куушуп кетти кайрандар,
Кутула албай өлүмдөн.
Карылыгын билбесе,
Кадыры менен жүрбөсө
Кары жаштын көзүнчө,
Кайдагыны сүйлөсө
Калжаңдаган чалдарды,
Кайыштай кылып ийлесе.
Болгон тиш менен чайнайын.
Келин кыздын көзүнчө,
Келиштирип жайлайын.
Жактырып алган жарың жок,
Жатайын десең тамың жок.
Колтуктап жүргөн жарың
жок, Конойун десең тамың жок.
Тандап алган гүлүң жок,
Талаадан барсаң үйүң жок,
Тандап алган гүлүн жок
Талаадан барсаң үйүң жок,
Асыласың карыга,
Ата көргөн түрүн жок.
Сиздей көк мурут ырчы
баломбу? Эркеледим өзүңө.
Ээрчидим айткан сөзүңө
Артынан өнөр үйрөтүп,
Ала жүр Шеке эсине.
Тамаша айткан сөзүмдүн,
Таарынат элең несине.

Шекем көзү өтөр жылы борборго келип телевизордон чыкты, бирок мурункудай
кайда! Менин билишимче 1964-жылы черттирип тарттырган «Ак тамак, көк
тамакты» көрсөтүп, кайра Шекемдин азыркы чертип атканын алмак-салмак
көрсөтүп атат. Мурункудай кол кайда? Араң шилтенет. Алып баруучу журналист:
— Шеке «Камбаркан» күүсүнүн чыгыш тарыхын айтып бербейсизби? — деди.
— Илгери өткөн заманда Камбар деген хан болуптур. Бир күнү жигиттери менен
ууга чыгат. Хан токойду аралап бара жатып, шактан шакка секирем деп ичи
жарылып өлгөн маймылдын ичегиси эки бутакка керилип катып калганын көрөт.
Хан камчысынын учу менен чаап койсо зыңылдаган үн чыгат. Хан ойлонуп калат.
462

www.bizdin.kg

Үйүнө келгенден кийин союлган койдун ичегисин, түз жыгачтын эки башына эки
жыгач мык уруп, ичегинин эки учун эки мыкка тарта байлап, салаасы менен чертсе
үнү токойдогудан дагы жакшы чыгат. Ошондон өркүндөтүп олтуруп комузду Камбар
деген хан ойлоп чыгарган экен.
Шекем ошондо да жөн турбай сол жагындагыларга купшуңдап:
— Ошол Камбар менен менин атам жолдош болчу, — дегени теледен бизге
угулуп калды.
Өмүрү кишини жамандабаган, бирөөгө жагынбаган, кер-мур айтышканда да бир
балээ сөздөр менен күлдүрүп ийген, дүнүйө-мүлккө жутунбаган, атак, даңк
көксөбөгөн, жаш-карыга бирдей теңтуш, колдо барын аябаган, Токтогулдан баштап
нечен залкарлар менен насиптеш болгон Шекем, 1981-жылы 79 жашында дүйнөдөн
кете берди.
РАЙКАН ШҮКҮРБЕКОВ
1961-жылы апрелдин ортосунда Таластан командировкадан келдик. Үч күндөй эс
алып ишке келсек деректир чакыртты. Бригадирибиз Эшманбетов Асылбек,
деректирибиз Жапар Садыковдун жанында Райкан олтуруптур. Деректир:
— Айталиев менен Таранчиевдин айлыгын кыркам. Таластын «Конезаводунда»
экөө мас болуп мушташыптыр, — деп эле күпүлдөп калды.
— Ой, Жапар, ушуларың айлыгын кыркканда эле оңолуп кетмек беле, балдары
куурап калбайбы, а көрөкчө жанагы сөгүш-пөгүшүңөн эле берип койбойсуңбу? —
деп Райкан арачы түштү. Ошентип алардын айлыгы бүтүн калды.
Эртеси ишке келсем, Казыбаева Гүлжан деген деректирдин орун басары:
— Сени Райкан телефон чалсын, — деди. Мен Райкан агайга телефон чалдым,
чалсам:
— Детский мирди (эскиси) билесиңби?
— Билем агай.
— Билсең ошонун маңдайында остановка бар, дароо келе кал, мен кутүп турам
— деп трубкасын илип койду. Аялдамага келсем күтүп туруптур. Үйү экинчи
кабатта, ашканасы төр жагында экен. Кирип баратканда оң жак бөлмөсүндө үч-төрт
киши кызуураак, ичип отурушат. Эртең мененки саат он бир чен эле. Мени
ашканасына киргизип, дасторконго кара деп чай сунду. Үйүм жок ар кимдикинде
жатып жүргөм. Райкан:
— Кана нандан, майдан, чайдан алсаң, булар деле тамак, — деп атат.
— Алып атам демиш болом, жүрөккө баспайт.
— Агай сиздин үйдө дагы мас кишилер болобу? — десем ыкшып күлөт.
— Тигилер туугандарым, илгери ичип жүргөнүмдө үйлөрүнө киргизчү эмес, эми
туугандашып келип атышпайбы. Ичпейт экенсиң, сени жакшы көрүп калдым, —
дейт. Ичпейм деп айтсам куру кала турганмын.
— Талаадан ичпейм, шаарга келгенде балдар менен татып коём, — десем ыкшып
дагы күлдү. Көрсө мени сынап аткан турбайбы.
— Ой Ажар (аялы) бир стакан арак алып кел, болбосо ырдабайт. Жүз элүүдөй
грамм арак келди.
— Кана алып ий — дегенинен тартып ийдим. Райкан мени карап туруп:
— Оо, талант бар экен, профессиональный ичкич турбайсыңбы! — Мен
уялымыш болуп калдым.
— Балдарга тамакты жөн ичирчи деги — деп Ажар жеңе тыйып атат, а Райкан
мени карап:
463

www.bizdin.kg

— Жүр эми, — деп иштеген бөлмөсүнө алып кирди да өткөн-кеткенден аңгеме
куруп аягында гана мени эмне себептен чакырганын айтты.
РАЙКАНДЫН АЙТКАНДАРЫ
Коргол ырчыны үйгө чакырып сыйлап отургам.
— Райкан даарат ушаткан жайың кайда? — дегенинен туалетке киргизсем кайра
атып чыкты.
— Эмне болду Коке?
— Койчу айланайын, тигиниң сүт куя турган табак экен, — деп болбойт. Айласыз
көчөдөгүгө алпардым. — Ракем иш бөлмөсүндө. Мен күнү-түнү менен ушул
жердемин, чарчаганда диванга жата калам. Мурда сүрдөп батына албай турган жанымды өзүнө тез эле аралаштырып алды. Мен Мидинге арак алып бергенимди
айттым, ал мындайча болгон. 1955-жылы парктагы буфетте жолдош балам экөебүз
турсак, үстү-башы жүдөө көк ала чач адам келип эле:
— Мени тааныйсыңарбы? — деди. Кейпи кызуудай. Бирок тили такылдайт, биз
«тааныбайбыз» дедик.
— Мидин деген байкеңер болом, мурдумдун учуна токтойт жалгыз «чакушка»,
эки жагына токтойт эки закуска, — деди.
— Азыр агай, — деп болгон акчабызга жүз элүү граммдай арак алып бердик,
тартып ийди да кош дебей басып кетти. Ошентип кош дегенге жарабай басып кеткен
десем, — Нары жагыңарда запасыңарды билет да. Эмнеңерге кош демек эле, дагы
башка жактан таап ичпейби, — дейт Ракем.
— Мидикем менен ичкендериңиз бүт кыргызга аңыз болуп угулчу эле?
— Ой кээси кошул-ташыл кылып деле айта беришет экен. Бирок ичтик. Кайран
убакыт итчилик иштерге короду. Мидин, Касымбек (Эшманбетов) үчөөбүздү
арактан дарыланчу жайга жаткырышты. Үч күнгө чейин тамактын астында жүз
граммдан арак берет. Мидин айтты:
— Ата... мурун эле ушул жерге келбей, — деп. Үч күндөн кийин токтотуп койду.
Дагы үч күн өттү. Мидин экөөбүз чыдадык, Касымбек медсестранын уколдо сыйпай
турган кебезин жулуп алып, мурдуна такап «өөхх!» деп жыттап ийет. Кинодон
бөтөлкөнүн ичиндеги арактан бөён-чаян, курт, кумурскаларды көргөзөт. Андан
кийин алдыбызга кичинеден арак коёт. Касымбек экөөбүз окшуп иче албай койдук.
Мидин:
— Калп ата! Ичип эле жүргөм, боён, чаян болсо ичегимди жеп салбайт беле, —
деп тартып ийди. Баары бир дарыландык. 42 күн дегенде бир студент Мидинге
келиптир. Баарыбыз балкондо турабыз.
— Эмнеге келдиң? — деп сурады.
— Ыр жазчу элем, ошону Мидин агай окуп берер бекен, — деп алып келдим эле?
Мидин балкондон шыбырап:
— Эй бир бөтөлкө алып келсең окуп берем.
— Агай бул жактан киргизбейт экен, экинчи кабатка кантип чыгам?
— Бир бөлкө нандын ичин оюп, аракты ага тыгып ыргытып ийсең балкондон
тосуп алабыз, — деди Мидин. Иш Мидин айткандай болду. Ырын кошо тыгыптыр
бөлкөгө, дароо эле окуп пикир жазып, студентти жөнөтүп ийди да мага:
— Райкан мына жатканыбызга кырк эки күн болду, ошондон бери аябай
дарыландык. Таза айыктык бекен, жок бекен текшерип көрбөйлүбү? — дегенинен
бөтөлкөнү сүйлөшүп олтуруп түгөтүп салдык. Дем алыш күн болчу. Керебетте
жатканбыз. Дежурный сестра келип мага:
— Как дело Райкан Шүкүрбекович? — деди. Менин сүйлөөгө дарманым жок.
464

www.bizdin.kg

— Дело оофф! — деп анын мурдун карай үйлөп койдум. Ошол жерден асманайдан кетип бизди тилдеп кирди. Мидин акырын туруп, эшиктин туткасын кармап
тосуп алып, ойда сестранын жүрөгүн түшүрдү. Баш кесермин дейби, кишилериме
айтып өлтүртүп коём дейби, иши кылын тигинин «айтпаймын» деген убадасын
алды. Бизди анан абдан таза айыкты дешип кырк бешинчи күнү ооруканадан
чыгарышты. Союзга келсек жыйналыш өткөрүшүп, айыкканыбызга кээси ишенсе,
кээ бири ишенген жок. Мидинге тогуз миң сом, мага он эки миң сом калем акыбыз
бар экен, аны алдык, анан Мидин айтты:
— Э Райкан, биз деле эл катары ченеп иче берсек болот турбайбы, бая күнү
ичтик эле мындакей ооруган жокпуз. Ресторандан жүздөн ичели да акырын кетип
калады.
Ресторанга кирдик. Жүздөн ичтик. Эчтеке деле болгондой жокпуз, анан дагы
ичилди, кыскасы мас болуп калыптырбыз. Ооруканадан жаңы эле «айыгып» чыксак
дагы бирөөлөрдүн көзүнө чалынбайлы деп ойлогонубуз го. Мидин мени артына жаш
баладай кылып көтөрүп алды. Мени үйүмө жеткирмек болот, бир маалда чарчаган
го:
— Райкан башыңан шляпаң түшүп кетти, алып кийчи кайра көтөрөйүн, — дейт.
Таңдайымды «шык» дедирип:
— Кичине эңкейип койсоң эңип алайын, болбосо алдап таштап кетесиң? — депэки бутумду анын ичине кайчылаштырып чыгарбай койдум. Үйгө жеткенден кийин
эшиктин астына мени шалак дедирип таштап жиберди. Эшикти эптеп ачтым.
Кирери менен чарчаган Мидин полго кулады. Аялым жок. Үйдүн ичиндегилерди
терезе пардого чейин сатып ийгем. Жалгыз гана дүнүйөлүк карта дубалда илинип
турат. Ошону алып жерге төшөп, Мидинди колунан тартып картанын үстүнө
жаткырдым эле түндүк муз океанынын үстүнө кулады.
— Эй алдагы түндүк муз океанынын үстүнөн тоңуп каласың, мына бул
Африканын үстүнө жат, — десем:
— Дагы бир бөтөлкө тапсаң бир күн түндүк уюлга деле чыдайм, — дейт.
Ичкилик ошол боюнча улана берип, мен Алматыга барып келишим түзүп, балдар
үчүн китеп котордум. Китепти ичпей котордум, бүткөндөн кийин өзүмдү өзүм
сыйлай берип, уктап калып, тамекиден бөлмө күйүп кетип, администрация чатак
чыгарып, бирок кыргыз жазуучусу экенимди сыйлап, штраф салып бошотуп
жиберишти. Көп акчам бар эле, Алматыдан Жамбулга чейин бир айда зорго
жетиптирмин. Аскерде чогуу жүргөн казак досум бар эле, үйүн издеп таап алдым. Ал
дагы «оңбой» калыптыр. Бирок мага караганда үйү бар экен.
— Энди Раке, көрүп турсуң гой, менде да аскан дүнийе жок. Алдагы омитканы
аягыңа ора да кыстын күнү тоңуп калма? — деп эски шинель жана казактын
эскилиги жеткен тумагын берди. Кычыраган кышта Кең Талас кайдасың деп
жөнөдүм. Таласка жетип автовокзалдан өйдө баратсам, Өмүргазы Кулмырзаев деген
райондук аткаруу комитетинин төрагасы маңдайыман чыгып, таанып тааныбай:
— Эй сен Райкансыңбы?—деди.
— Ооба, ошол Райкан деген олуя менмин, — дедим. Педтехникумда бирге окудук
эле, эстүү жан түшүндү окшойт.
— Эмне, бирдеме ичесиңби?
— Болсо жүз грамм ичейин.
Экөөбүз ресторанга кирдик.
— Канча ичесиң Райкан?
— Жүз элүүнү. Пахмелден шор катып турган. Башымда үч бурчтуу тумак,
үстүмдө жалаң көйнөктүн үстүнөн солдат шинель, шыйрагымда солдаттын
обмоткасы, бутумда кийиз өтүктүн кончун кесип салып, гөлөштөй кылып кийип
465

www.bizdin.kg

алгам, эрчигеним райондук аткаруу комитетинин төрагасы, олтурган жерим
ресторан!
— Райкан эстеп да жүрөйүн, күлүп да жүрөйүн, бир куплет ыр жазып
бербейсиңби? — деп калды.
— Ичип ийип жазайынчы. Ичим ысыгандан кийин минтип жазып бердим.
Арак жаман аны деле билемин, Ичкендерди ичтен тилдеп жүрөмүн. Электирлүү
үйүм турса жаркырап, Эчен жолу аңгектерге түнөдүм. Ичкен жагын мага койсо
болбойбу Депутаттын ичкенине күйөмүн.
Анткени Жогорку Советке депутат эле Кулмырзаев. Окуп алып күлүп туруп
баратат. Өмүке коё туруңуз, жазуучулар союзу ырымдын ар бир сабына он төрт
сомдон төлөйт, сиз канча бересиз десем:
— Ой, ой! — деп жүз сом кармата салды. Дагы бир бөтөлкө арак алдырды.
— Мынча болду закускесин деле кошо бүтүрө кетиңиз десем, эки кило колбаса
алып берип:
— Соолукканда келип тур, — деп кетип калды. Кийин эле Райкан айткан
Кулмырзаев Өмүргазыдан (Кетмен төбөлүк агалар эле) жогорку жоругун сурасам: —
Андан да кызыгы бар, — деп буларды айтты: — Ошондон көп өтпөй кабинетимде
олтурсам секретарь кыз:
— Сизге Шүкүрбеков деген жазуучу кирем, — деп атат деп калды.
— Кирсин.
Райкан кирип келди. Баягы кебетеси.
— Кел эми чогуу эле ичели? — деп бир бөтөлкө аракты үстөлдүн үстүнө коё
салса болобу. Жулуп алып тартмага тыгып ийдим.
— Дартыңды айтчы?
— Мага сегиз жүз сом акча бер да машинең менен Будённый районунун
борборуна жеткирип кой.
— Макул. Ошол боюнча жүрүп 1958-жылдан кийин учурап калды.
— Айланайын Өмүке, сенин жакшылыгыңда кантип унутайын, баягы
карызымды берейин, жүрүңүз — деп демитип калды.
— Райкан, коё тур. Кабарыңды угуп атам. Азамат сендей болсун! Ошол акчаны
аракты койгондугуң үчүн кечтим. Көрүндүгүм болсун, — дедим.
***
Ал учурда ресторан буфеттерде таңкы саат жетиден баштап түнкү саат үчкө
чейин арак-шараптар сатыла берчү экен. Бир жолу боз кыроодо Райкан мас болуп
дубалга жөлөнүп олтуруп уктап калат. Шыптан тамган тамчы тамчылай берип, түн
ортосунда тармал чачы дубалга муз болуп жабышып калат да, мойну шылкылдабай
жакшы уктайт. Эртең менен турайын десе эле башы дубалдан ажырабайт.
Салааларын чачтын арасына киргизип муз-сузу менен ажыратып алат, дубалдан.
Чачындагы муздарын калдайткан бойдон таң азандан буфетке кирип барса
көргөндөр күлөт дейт:
— Мынабу кишинин шапкеси сонун экен, — Деп. Анда Райкан:
— Эмне күлөсүңөр, ар ким өз тапканын кийет да, — дептир.
***
Токтонаалы аксакал барган жерден түлкүнүн терисин көрсө эле «ичик
тиктирейин десем өңүрүнө жетпей атат, жакасына жетпей атат акчасына саткыла»
дей берет экен. Райкан артисттер менен бир үйгө конокко барса дубалда бир
куйругу жок түлкүнүн териси илинип туруптур. Көрөр замат:
— Ой кайран Током, чала сермеп калган экен а! — дептир.
Райкандын «Насыят терме» деген ырында:
466

www.bizdin.kg

«Азамат эр жаңылса, Ал жолду баспайт кайрадан.»
— дегени бар. Ошол өзүнө да тиешелүү. Өмүрүнүн кийинки жылдарында
көптөгөн чыгармаларды жаратканы журтубузга маалым. Кылымдарда бир жаралчу
кыргыздын чолпон таланттарынын бири, драматург, комедиограф, акын,
котормочу, актер Ракемдин аз жашап өткөнүнө өкүнөбүз.
Сөзүмдүн баш жагында Райкан мени эмне жөнүндө чакырганын эскертпедим
беле.
— Сен комуз чертип, жамактап ырдап анан сатира да ойнойт экенсиң. Сага
репертуарыңды көбөйтүп жардам берип өстүрөмүн, такай чыгармачылык
байланышта бол, — деп Корголдун ырларынан ырдаткан. — Эми радиого барабыз,
Балбайга сүйлөшүп койгом. «Акындын үмүтүндөгү» Токтогулдун баласын
Эшмамбеттин угузганын жаздырабыз.
— Токтогулдун баласын Коргол угузган да, тарыхый нерсе бурмаланып
калбайбы?!
— Ал көркөм чыгармадагы автордун эрки, — деп койду.
ТОКТОСУН ТЫНЫБЕКОВ

Токтосунду биринчи жолу 1954-жылы Дзержин көчөсүндөгү эски филармонияда,
концерттен көрдүм. Эстебес менен эки колхоз тууралу айтышкам. Экинчи кезегимде
Күболдуев Бейшенаалы, Ормонбек Асанов үчөө «Чайкама», «Маш ботойду»
чертишти.
Бетме-бет 1957-жылы Жалал-Абад облусттук драма театрында иштеп
жүргөнүмдө тааныштым. Эстебес экөө театрдын короосунда турган экен, Амантай
Ниязалиев режиссер эле, андан суранып чыгып:
— Акелер таанышып алалы, жамактап ырдайм, атым Тууганбай десем, —
Токтосун:
— Тууганбай болсоң аябай жакшы экенсиң, сен жергиликтүү эмессиңби,
концерттин афишаларын шаарга жакшылап жабыштырып чык, анан таң атканча
жакшылап тааныша беребиз, — деди.
Эртеси концерттен кийин Токтосунду, Эстебести?' Төлөштү театрдын эң белдүү
кадырлуу адамы, Кыргыз ССРинин эмгек сиңирген артисти Жумалы Сыйдалиев
үйүнө мейманга чакырды. Эстебес Райкандын «Жинди суусун» биринчи ырдап
барган, отурушта дагы ырдаттык. Жумалы:
— Токтосун иним, менин бир жарты жетимим бар, өзү Кетмен-Төбөлүк.
Жамактап ырдап жүрөт, ушул тайымды бир сынап кетпейсиңерби? Токтосун
барбалактаган неме экен.
— И, кана ырдап көрчү? — деп комузун сунду.
Жашымдан ырды баштадым, Өлө-тала шашкамын.
Жамактап сөздү аштадым. Өнөрү мени азгырбайт,
Токо,
Эстебес,
Өзүң берген кагазды
Экөөңөрдөн башканын.
Тыягы,
Өнөрүңөрдү алайын,
Өзгөнгө чейин чаптадым. Өзүңөрдөн артканын.
Өзөгүмө суу түшүп,
Ортоңордо жүрөйүн,
Өлүп кала таштадым.
Оюмда ырды үрөйүн,
Өзүңүзгө келүүгө,
Ону кем отуз жаштамын.
Эстебес: — Эмне дейт? — деди эле: Токтосун: — Жыйырмада турбайбы, — деди.
Төлөш Туралиев келгенден бери эле төркү бурч жакта жамбаштап жатат, ага да
тийише кеттим.
467

www.bizdin.kg

— Төрдөгү Төлөш акенин
Түшүнбөдүм жатканын.
Эмгиче тура албайсың,
Эсенби эки капталың?!

— Төрдөгү жолборско улагадагы күчүктүн үргөнүн көрсөң, — деди Төлөш.
Комузду Током алды:
— Таанышымдай чунагым,Элпек тили жүгүрүк.
Тайым эмес кунаным.
Эстебесим жөлөгүм.
Жүрө, жүрө байкасам,
Жанымдагы Тууганбай,
Жүгүрчүдөй сыягың.
Жаны тапка бөбөгүм.
Жулундаган жубармек,
Өнөр, ырды эңсеген,
Жуурулушса биз менен,
Өзүм менен жөнөгүн.
Жүрүш-туруш кыялың.
Керек болсо өнөрдүн
Жылдыз мисал жайнаган,
Кечиремин тереңин.
Жыйырма деген курагын.
Ал-чамаңча ырчы бол,
Түшүнгөн менен сөзүңө,
Биринчи,
Түшүнө албай өзүнө
Адам болгун дегеним.
Түпөйүл ойдо турамын.
Алымкул, Калык, Осмонкул,
Кош сөздүүнү жактырбайм,
Аттары ырда бир саптай.
Кошоматка чыланган.
Алар да бизди өстүрдү,
Өзгөлөрдү унутуп,
Ашыра сүйлөп, сынтакпай.
Өзү жашап кубанган.
Акынды издеп жүрөмүн,
Артыман жетчү бурчатпай.
Барпы, Коргол акындан
Кебиңди түзөп беремин,
Бала кезде дуба алгам.
Керексиз жерге чуркатпай.
Кара жаак Калыктын
Жалпыга чыккын биз менен,
Канатында сыналгам.
Жалалабад шаарда тынч жатпай
Адал иштеп, ак жүрсөң,
Антесе калып каласың|
Агаң болом кубанган.
Алыска жетпес курч аттай.

Бирок ээрчип кетпей театрда эле иштеп жүрө бердим, шартка байланыштуу.
Театрдын башкы режиссеру Амантай Ниязалиев:
— Сени театрга өзүм алдырбадым беле, бизге да ырчы керек, — деп, чоң
ролдордон бөлүштүрүп, театрдын деректири Адиш Көкөев шарты бар бир бөлмө үй
берди. 1958-жылы да Токтосундун бригадасы келди. Шекербек, Бектемир, Эстебес,
Керим бешөө. Анда дагы Током алып кетем деди.
— Артыңардан барып калам, — деп убада кылдым. Кантсе да чоң өнөрпоздордун
ичинде басылып каламбы деген күдүк ой желелеп алды. 1960-жылы ноябрь айында
Ала-Бука районунда оюн коюп жүрсөк Током бригадасы менен дагы келип калды.
— Кой сен ырдап айтканга болбойт экенсиң, ушул жерден жөн эле алып кетем.
Жетекчибиз Кемпирбаев Рыспек деген жигит эле.
— Деректириң Адиш Көкөевге айтып кой, мунун иши биз менен, Токтосун алып
кетип калды де? — деп эрчитип алды. Токомдор менен бир жумадай бирге жүрдүм.
Абдыкеримов Насир, Чабалдаев Жапар, Жакшылыков Керим, Шекем, Сакен
Бейшеналиевалар бар экен. Бир эки жерден мени концертке чыгарышты. Токомдор
менен коштошуп театрга келдим. Эми мени деректир тилдейт го деген ой менен
барсам Адиш аке:
— Сен тыякка көңүлдөнүп алган турбайсыңбы, мейли, Токтосун, Эстебес
акелериңди ээрчип ырдай бер? — деп улуксат берди.
468

www.bizdin.kg

1961-жылдын 6-мартында Токтосун филармонияга ээрчитип келди. Акмат
Аманбаев деген композитор көркөм жетекчи экен, мени ырдатмак болушту.
— Кана, эмне өнөрүң бар? — деди Аманбаев.
— Максатым жамакчы ырчылыкта, агалардан үлгү алсам өрчүтүп кетермин, —
деп келдим.
— Бизде акындар толтура, а көрөкчө Атай, Мусанын ырларынан ырдай
аласыңбы?
— Жок, ал жагына шыгым жок эле.
— Анда бизде орун жок жигит, капа болбо, — деп чыгып кетти. Аңгычакты эле
Райкан келип калды, адабият бөлүмүнүн башчысы экен. Током тура калып:
— Раке, баягы Жалал-Абаддагы ырдайт деген балабыз ушул, Акмат овон
ырдабайт экен деп албай койду. Өзүңүз бир көрүп көрбөйсүзбү? — деп калды.
Райкан шар эле: — Корголдун ырларынан билесиңби? — деп сурап калды.
— Билем, бирок калемпири көбүрөөк.
— Анда ургачы аттуунун баары чыга тургула? — деди. Коргол атанын
ырларынан өз овону менен аткарып бердим. Райкан:
— Ой бул даяр ырчы турбайбы, калганын улантып кетет, кетсе артынан издеп
каласыңар. Токтосун деректирге мени айтты де, кабыл алсын! — деп Током
экөөбүздү Жапар Садыковго жиберди. Ошентип Токтосундун кийлигишүүсү менен
филармонияда иштеп калдым.
Током менен сахнада, олтуруп, мааракелерде көп эле айтышып ырдап жүрдүм.
***
1972-жылы февраль айында Чүй районундагы «Бурана» колхозунун башкармасы
Абрдахманов Сүйөркул менин бригадамдагы артисттерди чакырып колхоздун
отчеттук жыйналышына концерт койдурду. Токтосун экөөбүзгө чарбанын алдыңкы
адамдарынын тизмесин беришти, тизмедеги адамдарды бөлүп алдык. Тизменин
ичинде Апал деген ат бар экен.
— Апал бу, эркектин атыбы же аялдын атыбы? — деп сурап калды Токтосун.
— Билбейм, эркек го деп билмексен болуп койдум. Негизи Апал, Үпөл деген
аттар кыздарга коюлат да. Током четинен мактап атат:
— Ачылган сайма гүлүм бар,
Апал деген иним бар
— дегенде эле зал дуу дей түштү, күлүп атышат. Током эңги-деңги боло түшүп
элеңдеп калды.
Сүйөркул тез-тез кат жазып мага сунду, окусам «Апал пенсионерка кемпир,
курдаштарын уюштуруп кызылча багат»
— деп жазыптыр. Мен Токомо:
— «Иним» дейсиң Апалды,
Пенсионерка апаңды.
Болжобой туура ырдасаң,
Болмоксун Токо чапандуу.
Оюнчук кылбай туура айткын,
Олтурат кемпир сакалдуу,— десем:
Током
— Кемпирдин болсо сакалы,
Айрый албай калыпсың,
Атаң менен апаңы.
Сүйөркул жазып бергенсиң,
Тууганбай алып калгенсиң
469

www.bizdin.kg

Мени жаңыптыш үчүн атайы.
Момунча элдин көзүнчө,
Мойнуңа ал кылган катаңы.
Мени,
Тамашага айлантпа
Болбосо,
Таанытып коём атаңы,— деп кутулуп кетти.

***
1977-жылы Токтосундун 50 жашка толгондугу белгиленди. Акын Сооронбай
Жусуев юбилейлик комиссиянын төрагасы болду. Эл жыйылып, мейман күтүлүп
жакшы өткөрүлдү. Телевизордон атайын берүү уюштурулду. Ошондо төрт акын бир
кезектен ырдаган элек:
Эстебес
— Эл сыйлайт сендей
Кыдырып далай ырдадык
чеченин,
Кыргыздын куттуу мекенин.
Элүүгө чыккан кезегин.
Аталаш тууган сыяктуу,
Жашымдан бирге чоңоюп
Андыктан жакын сеземин.
Жан курбуң болгон экемин.
Жаагынан жамак жуктурган
Жашыңан Коргол көсөмүң.
Эстебес ырдап жаныңда.
Орошон Калык чоң акын,
Кампайган толук жан элең,
Оозунан берген шекерин
Казын бар эле карында.
Азыр
Ашыралы
Кап-кара чачың ак болду,
— Оболду көргөн кезимде,
Кайгырып ага таарынба.
Ошол күндөр эсимде.
Бааланат түбү эмгегиң
Жаны-Жол менен Аксууда
Бал тилиң, элиң барында.
Жамактап жүргөн кезинде,
Эрке ырчы кылды өзүңдү,
Сырдаштык эле аябай,
Элүүгө чыккан маалыңда.
Кыштактын туруп четинде.
«Карашар тууган жок» —
Замирбек
дедиң
— Жанымдай көргөн жан агам,
«Каргадай мендей жетимге.
Жакынсың жакшы санаган.
Өнөрүң өргө сүйрөдү,
Кебиңден далай үйрөттүң,
Өмөк бар экен сөзүндө.
Кем көрбөй мени балаңан.
Оозунда ырың аркалуу
Ээрчитип чыгып жаныңа
Орден да болду төшүңдө.
Элеттен жана калаадан.
«Көңүлдү бөлөт экен» — деп,
Тууганбай
Кубанып калчу ар адам.
— Жаңыдан көргөн чагымда,
Калганын жөндөп кетпейби,
Жан агам али жадымда.
Көрөңгө деген бар адам.
Элүү твртүнчү жылынын,
Өзүңдөй акын болормун,
Так эле ушул айында.
Өтсө бир мезгил арадан.
Элпек тил менен жарышып,

Элүү жашка чыкканына байланыштуу «Кыргыз ССРинин эл артисти» деген
наамга документ толтурулду эле. Ушак укма узун кулактарга «ичет» деген дагы
жетиптир. Андан мурун деле көрсөтүлүп жаңкы жалаа менен ала албай жүрдү. 1970жылдардан мурун кайсы бир өкмөттүк концертте министр эже: «Эмне кызарып
турасың?» — десе, ичинде кири жок байкуш «майрам эмеспи 100 грамм ичип алдым
эле» деп коюптур. «Чатактын башы» «Көкөтөйдүн ашы» деп, болду ошондон кийин
470

www.bizdin.kg

«ичет» деген атта калат. Эстебеске улам жаңы наам, сыйлыктарды берип атты, ага
Током барбалактап сүйүнүп калчу. Атаганат адам кадырын билгендердин
жоктугунан ал ошол өзүнө тиешелүү наамдардан да куру кала берген.
Токтосун «төрт аягы төп жорго» өнөрпоз болчу. Төкмө да, жазма да акын эле.
1965-жылы май айында, көлдүн күңгөйүндөгү бир айылда жалаң күү чертип таң
атырган, он кызды уюштуруп, Москвада партиянын кайсы бир съездине концертке
катышкан. Ал мыкты обончу жана аткаруучу эле. Жетимишке жакын обондуу
ырлардын сөздөрү Токомдуку. Кыл кыяк тартып, үнүн кошуп ырдачу. Казактын
домбурасын кадимкидей какшатчу. Өмүрүндө жанга кара санабаган, ак көңүл
алпейим Током эми балдарынын сыйын көрүп, өнөр үрөнүн дагы чачарда 55 жаш
курагында 1980-жылы 8-октябрда эли менен кош айтышып келбес дүйнөгө кете
берди.

471

www.bizdin.kg

АВТОРЛОР ЖӨНҮНДӨ МААЛЫМАТ
ЖУСУП МАМАЙ 1918-жылы Кытай Эл Республикасынын Синьцзян Уйгур автоном
областына караштуу Ак-Чий ооданындагы Мерке айылында туулган. Кытайдагы
кыргыздардын белгилүү манасчысы, санжырачысы, жазгыч акыны. Анын айтуусу
боюнча «Төштүк», «Толтой», «Манас» эпостору китеп болуп чыккан. Кытай
жазуучулар союзунун мүчөсү.
ЖАНЫБЕК ЖАКЫПБЕКОВ 1946-жылы Панфилов районундагы Кум-Арык
айылында туулган. 1973-жылы КМУнун тарых факультетин бүтүргөн. Тарых
илимдеринин кандидаты. Бишкек шаарында жашайт.
ТААЛАЙБЕК БЕЙШЕНАЛИЕВ 1962-жылы Фрунзе шаарында туулган. 1984-жылы
ТАШГУнун чыгыш факультетин бүтүргөн. Тарых илиминин кандидаты. Кыргыз
тарыхына байланыштуу көптөгөн макалалардын автору. Бишкек шаарында жашайт.
ТАЛЫП МОЛДО (Байболот уулу) 1855-жылы Жети-Өгүз жергесиндеги азыркы
Чырак айылы ээлеген аймакта туулган. Атасы Байболот өз учурунун эн билимдүү
кишилеринен болгон. Талып Молдо алгач атасы аркылуу арабча сабатсыздыгын
жоюп, кийинчерээк Караколдогу молдолордон сабак алат. Араб, фарс, түрк, татар
жана башка тилдердеги китептерди окуп билимин тереңдетет. Кыргыз тилинде
(араб ариби менен) улуттук салт-санаа, санжыра, тарых жөнүндө жазып калтырган
эмгектери бар. 1949-жылы дүйнөдөн кайткан.
ХУДЯКОВ ЮЛИЙ СЕРГЕЕВИЧ 1947-жылы туулган. Тарых илимдеринин доктору.
«Вооружение енисейских киргизов Ү1—XII веков», «Кыргызы на Табате»,
«Вооружение средневековых кочевников Южной Сибири и Центральной Азии»,
«Кыргызы на Енисее» деген жана башка эмгектердин автору. Россия илимдер
Академиясынын Сибирдеги бөлүмүнүн тарых, филология жана философия
институтунун улуу илимий кызматкери. 1989-жылдагы А. Табалдиев атындагы
сыйлыктын лауреаты. Новосибирск шаарында жашайт.
КУРМАНАЛЫ МАТИКЕЕВ 1941-жылы Совет районунун Кызыл-Жар айлында
туулган. Ош пединститутунун география факультетин бүтүргөн. География
илимдеринин кандидаты. «Жылып жүрүүчү континенттер», «От знойных пустынь
до снежных вершин», «Ак карлуу Тянь-Шандын табышмактары», «Ош областынын
географиясы», «Юго-западный Тянь-Шань» деген жана башка китептердин автору.
Ош шаарында жашайт.
МАМАТЕМИН ЭРКЕБАЕВ 1958-жылы Кара-Кулжа районунун Сары-Булак айлында
туулган. 1966-жылы Кыргыз Мамлекеттик университетинин журналистика бөлүмүн
бүтүргөн. Философия илимдеринин кандидаты. ОШМУнун доценти. Кыргыз
журналисттер Союзунун мүчөсү. Ош шаарында жашайт.
ЧОРОТЕГИН ТЫНЧТЫКБЕК — тарых илиминин кандидаты, Кыргыз улуттук
университетинин докторанты, Кыргызстан Жаш Тарыхчылар Жамаатынын
төрагасы.
ӨМҮРБЕКТЕГИН ТОКТОРБЕК — тарых илиминин кандидаты, Кыргыз улуттук
университетинин Түркстан, Кавказ жана Орусия тарыхы кафедрасынын башчысы,
Кыргыз-Түрк илимий-маданий борборунун төрагасы.
РЕМИ ДОР — француз түркологу. «Ооган Памириндеги кыргыздар (тарыхый
этнографиялык очерк)», «Ооган Памириндеги кыргыздардын диалектиси» деген
эмгектердин, «Синьцзян кыргыздарындагы «Манас» (кытай окумуштуусу Ху
Чженьхуа менен бирдикте) деген очерктин автору. Ал «Дүйнө кыл чокусунун
ырлары», «Манастын Памирдеги үзүндүсү», «Кыргыз элдик жомоктору» деген
китептерди француз тилине которуп чыгарган.
472

www.bizdin.kg

ЧОЮН ӨМҮРААЛЫ УУЛУ. 1952-жылы Тянь-Шань районундагы Куланак айлында
туулган. 1973-жылы КМУнун филология факультетин бүтүргөн. 1975-жылдан бери
журналисттик кесипте эмгектенет. Эки прозалык китепченин, «Теңирчилик» деген
китептин жана түрк дүйнөсүнө арналган көптөгөн илимий макалалардын, ой
толгоолордун автору. Бишкек шаарында жашайт.
ЖЭЭНАЛЫ ШЕРИЕВ 1934-жылы Ош облусунун Кара-Суу районундагы Папан
айылында туулган. 1959-жылы ОШПИнин филология факультетин бүтүргөн.
Кыргыз Республикасынын билим берүүсүнө эмгек сиңирген кызматкер. ОМУнун
профессору. «Адабият тааныткыч» деген китептердин, кыргыз адабиятын окутуу
боюнча эмгектердин автору.
ПЛОСКИХ ВЛАДИМИР МИХАЙЛОВИЧ 1937-жылы туулган. Профессор, тарых
илимдеринин доктору, Кыргыз ИАсынын мүчө корреспонденти. «Первые киргизскорусские посадьские связи», «Киргизы и Коканское ханство», «У истоков дружбы» ж.
б. китептердин автору Бишкек шаарында жашайт.
МАКЕЛЕК ӨМҮРБАЙ 1954-жылы СУАРда (Кытай) Улуу-Чат ооданына караштуу
Көөнө Улуу-Чат аймагынын Терек-Суу кыштагында төрөлгөн. 1980-жылы Шинжаң
университетинин география факультетин бүткөн. Кыргыз тили, адабияты жана
тарыхы боюнча бир канча илимий эмгектердин автору. «Тил жана котормо»
журналынын башкы редактору. Үрүмчү шаарында жашайт.
КАЛМУРАТ РЫСКУЛЬТЕГИМ 1928-жылы Апа-Бука районунун Жалма Малды
кыштагында туулган. Ош пединститун 1955-жылы бүтүргөн. «Шайырлар» ыр
топтому 1968-жылы «Мектеп» басмасынан чыккан. Бир нече альманахтарга кош
автор болгон. Элдик чыгармаларды топтоп келет.
ТУУГАНБАЙ АБДИЕВ 1937-жылы Кетмен-Төбө өрөөнүндөгү Ичке-Сай айылында
туулган. Кыргыздын белгилүү төкмө акыны. Кыргыз эл артисти. «Таңшы комуз»,
«Ыр канатында» аттуу ыр китептердин автору. Кыргыз жазуучулар союзунун
мүчөсү. Бишкек шаарында жашайт.
АСАН КАЙБЫЛДАЕВ 1929-жылы Ак-Суу районунун Боз-Учук айлында туулган.
Республикалык газет - журналдарда жарыяланган эл агартуу, элдик музыкалык
өнөр, тил жана оозеки адабият маселелерин козгогон көптөгөн макалалардын
автору. Бишкек шаарында жашайт.

473

